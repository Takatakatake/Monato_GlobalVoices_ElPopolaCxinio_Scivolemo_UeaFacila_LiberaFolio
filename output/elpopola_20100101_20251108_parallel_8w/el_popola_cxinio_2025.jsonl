{"url": "http://esperanto.china.org.cn/2025-01/02/content_117642157.htm", "title": "Novjara parolado de ĉina prezidanto Xi Jinping por 2025", "published": "2025-01-02 00:00:00", "content_text": "Antaŭ la novjaro, ĉina prezidanto Xi Jinping faris novjaran paroladon por 2025. Li diris, ke ŝanĝiĝoj kaj tumultoj interplektiĝas en la nuna mondo. Kiel respondeca granda lando, Ĉinio aktive antaŭenpuŝis reformadon de tutmonda administrado kaj profundigis unuiĝon kaj kunlaboron de la Tutmonda Sudo. Oni anaŭenigis profundigon kaj efektivigon de altkvalita konstruado de la iniciato \"La Zono kaj Vojo\", sukcese okazigis Pekinan Pintkunvenon de Ĉin-Afrika Kunlabora Forumo, klare prezentis ĉinajn porpledojn en multflankismaj okazoj, inkluzive de ŜKO, BRICS, APEK, G20 ktp, kaj aldonis pli da pozitiva energio por protekti pacon kaj stabilecon de la mondo.\n\nPli rapide evoluas la mondaj jarcentaj ŝanĝiĝoj, tiel oni devas forigi miskompreniĝon kaj konflikton per ampleksa spirito, kaj zorgi pri homara estonteco per grandioza penso. Ĉinio volas kunlabori kun ĉiuj aliaj landoj en la mondo por bone praktiki amikan kunlaboron, akceli reciprokan lernadon inter civilizacioj, partopreni en konstruado de homara komunumo de komuna estonteco, kaj kunkrei kun aliaj landoj belan estontecon por la mondo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La 10 plej gravaj okazaĵoj en Esperantujo en 2024 - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/06/content_117648322.htm", "title": "Novjara mesaĝo de Xi Jinping alportas fidon al la mondo", "published": "2025-01-06 00:00:00", "content_text": "La novjara mesaĝo de ĉina prezidanto Xi Jinping pruvas la rimarkindajn atingojn de Ĉinio en traktado de altkvalita disvolviĝo en la pasinta jaro kaj aldonas konfidon al la mondo restanta en defioj kaj turbuleco.\n\nLa decido de Ĉinio antaŭenigi altkvalitan disvolviĝon, plivastigi altnivelan pordmalfermon kaj iri sur la ĉina vojo al modernigo reflektas la sindevontigon de Ĉinio kiel respondeca grava lando, diris Stephen Ndegwa, kenja fakulo pri internaciaj aferoj.\n\n\"La ampleksaj politikoj de Ĉinio por trakti kompleksajn hejmajn kaj internaciajn defiojn pruvas ĝian adapteblecon,\" diris Benjamin Mgana, ĉefredaktisto pri eksterlandaj novaĵoj ĉe la ĵurnalo\n\nThe Guardian\n\nen Tanzanio. Mgana diris, ke la progresado de verda kaj malaltkarbona disvolviĝo kaj la apero de novaj industrioj kaj komercaj modeloj substrekas la engaĝiĝon de Ĉinio en daŭripova disvolviĝo.\n\nHidetoshi Tashiro, ĉefekonomikisto ĉe la japana kompanio Sigma Capital Ltd., diris: \"Ĉinio antaŭenigis altkvalitan disvolviĝon per altnivela pordmalfermo, kiu alportas profiton al la mondo kaj disponigas superajn evoluŝancojn por evoluantaj landoj.\"\n\n\"Ĉinio ĉiam pli fariĝas ŝlosila stabiliga forto per sia pledado de multflankismo kaj malfermiteco,\" diris Lyazid Benhami, vicprezidanto de la Pariza Asocio de Franc-Ĉina Amikeco.\n\nLa mesaĝo de Xi Jinping montris la gravan rolon de Ĉinio kiel gvidanton de Tutmonda Sudo, diris Joseph Matthews, altranga profesoro de la Internacia Universitato BELTEI en Kamboĝo.\n\nPer plurflankaj forumoj kiel la Ŝanhaja Kunlabora Organizo, BRICS, APEK kaj G20, Ĉinio dediĉis sin al pledado kaj antaŭenigo de multflankismo, kaj ankaŭ kreis egalan ludkampon por ĉiuj ludantoj, diris Matthews. \"El la mesaĝo videblas, ke Ĉinio volas labori kun ĉiuj landoj, kiuj volas antaŭenigi pacon kaj sociekonomikan disvolviĝon kaj batali kontraŭ malriĉeco kaj maljusta tutmonda regado,\" aldonis la fakulo.\n\nKiel Xi Jinping menciis en sia mesaĝo, Ĉinio faras pli profundajn kaj substancajn progresojn en altkvalita kunlaboro de \"La Zono kaj Vojo\". Ravshan Nazarov, altranga esploristo de la Instituto pri Ŝtato kaj Juro de la Akademio de Sciencoj de la Respubliko de Uzbekio, diris, ke la fervojo inter Ĉinio, Kirgizio kaj Uzbekio, ĉefa projekto de la iniciato, plenigos mankojn en la translandlima transportado de la regiono, kontribuante al la integriĝo de loĝistiko kaj plifortigante la infrastrukturan kaj ekonomian konekteblecon de partoprenantaj landoj en la Centra Azio.\n\nLa alvoko de Xi Jinping al komunaj klopodoj por trakti tutmondajn defiojn kongruas kun la aspiroj de evoluantaj landoj por daŭripova disvolviĝo kaj rezistemo kontraŭ klimatŝanĝiĝo, diris Balew Demissie, konsultisto pri komunikado kaj publikigo ĉe la Instituto pri Politikaj Studoj de Etiopio. Li diris, ke la emfazo de Xi Jinping pri multflankaj kunlaboraj kadroj kontribuas al multpolusa mondo, kie afrikaj landoj povas aserti proprajn interesojn kaj profiti el partopreno.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Novjara parolado de ĉina prezidanto Xi Jinping por 2025 - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/06/content_117648338.htm", "title": "2025, jaro plena je vigleco", "published": "2025-01-06 00:00:00", "content_text": "Komence de 2025 la turisma merkato de Ĉinio montras plenan viglecon. Antaŭ kaj post la novjara ferio, mendoj por altklasaj hoteloj kaj eksterlandaj vojaĝoj pliiĝis je 30% kaj 80% kompare kun la sama periodo de la pasinta jaro.\n\nSamtempe estis novaj progresoj en grandaj infrastrukturaj projektoj, aldonante novan movforton al altkvalita disvolviĝo.\n\nLa 1-an de januaro la fervoja kompanio perfektigis siajn servojn kaj planas transporti 11.5 milionojn da vojaĝoj kaj aranĝi 10.43 mil trajnojn nur por pasaĝeroj, inkluzive de 342 pliaj trajnoj.\n\nEn la Novjara Tago, la ĉin-produktita granda aviadilo C919 unuafoje plenumis flugadon de komerca aerlinio inter Ŝanhajo kaj Hongkongo, ĝi oficiale lanĉis sian komercan entreprenadon sur regionaj itineroj.\n\nJe nul horo de la 1-a de januaro 2025, la ĉin-eŭropa kargotrajno, ŝarĝita per 50 konteneroj da hejmaparatoj, teksaĵoj, kemiaĵoj kaj aliaj varoj, forlasis Xi'an-an Internacian Havenon kaj ekveturis okcidenten al Uzbekio.\n\nEn 2025 ĉinoj plenumos la taskojn de la 14-a Kvinjara Plano kaj metos solidan bazon por la 15-a Kvinjara Plano. Starante sur tero plena je vigleco en la nova epoko, pli ol 1.4 miliardoj da ĉinoj kunlabore eniras la novan jaron kun koroj plenaj je espero!\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Novjara parolado de ĉina prezidanto Xi Jinping por 2025 - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/07/content_117648348.htm", "title": "Lanĉita la unua ĉina trajno pri glacineĝa turisma fotado", "published": "2025-01-07 00:00:00", "content_text": "Lastatempe en Ĉinio estis lanĉita la unua speciala trajno por fotado en turismo pri glacio kaj neĝo. Ĝi estas K5197 de Harbino al Yabulinan. En ĉi tiu trajno, pasaĝeroj povas sperti servojn pri fotado en vagonoj kun malsamaj temoj. Estas raportite, ke oni planis laŭ la itinero kaj stacioj de tiu linio kaj desegnis malsamstilajn vagonojn, por provizi pasaĝerojn per diversstilaj fotadoj, kiuj novigis la trafikilon kiel fot-scenon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Novjara parolado de ĉina prezidanto Xi Jinping por 2025 - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/07/content_117648350.htm", "title": "Wuhu, perla urbo ĉe Jangzio", "published": "2025-01-07 00:00:00", "content_text": "En la sudorienta parto de Anhui-provinco, Ĉinio, estas bela urbo Wuhu. Surbaze de sia propra produkt-kapablo, Wuhu gvidas industrian novigon per nov-energiaj veturiloj, saĝaj veturiloj, altkvalita ekipaĵo, artefarita intelekto kaj aliaj saĝaj industrioj. Kiel grava integra centro en la delto de Jangzio, Wuhu konektas riverojn kaj maron. Ĝia malfermeco al la mondo iom post iom pliiĝas, kaj la ekonomi-disvolva dividendo por homa vivo alportas feliĉon al la lokanoj. Wuhu ĉiam sekvas la disvolvan pulson de la tempo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Novjara parolado de ĉina prezidanto Xi Jinping por 2025 - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/08/content_117649834.htm", "title": "Indonezio fariĝis plenrajta membro de BRICS", "published": "2025-01-08 00:00:00", "content_text": "Kiel prezidantolando de BRICS por 2025, la brazila registaro anoncis, la 6-an de januaro, ke Indonezio formale fariĝis plenrajta membro de BRICS. La kandidatiĝo de Indonezio estis aprobita de BRICS-membrolandoj en la kupolkunveno en Johanesburgo, Sud-Afriko en aŭgusto 2023, kadre de diskuto pri ekspansio de la grupo. Pro la balotadoj en Indonezio en 2024, la indonezia registaro formale komunikis sian intereson aliĝi al BRICS, sed nur post la efektivigo de sia nova registaro. BRICS-landoj unuanime aprobis la aliĝon de Indonezio surbaze de la gvidaj principoj, kriterioj kaj proceduroj por ĝia ekspansio, interkonsentitaj dum la pintkunveno en Johanesburgo.\n\nLa anonco de la brazila registaro pri aliĝo de Indonezio al BRICS substrekas, ke tiu lando estas la plej granda ekonomio kaj havas la plej grandan populacion de Sudorienta Azio. Indonezio kundividas kun aliaj BRICS-landoj la subtenon al reformado de institucioj pri monda regado kaj pozitive kontribuas por profundigi la sud-sudan kunlaboron, temoj kiuj estas prioritatoj en la tagordo de ĉijara pintkunveno de BRICS en Brazilo, kies temo estos plifortigi kunlaboron de tutmonda sudo por regado pli inkluziviga kaj daŭripova.\n\nPost la anonco farita de Brazilo, la ĉina registaro tuj gratulis Indonezion. Proparolanto de la ĉina Ministerio pri Eksteraj Aferoj diris, ke la aliĝo de Indonezio al BRICS utilas por la komunaj interesoj kaj de BRICS-landoj kaj de la tutmonda sudo, kaj Ĉinio kredas, ke Indonezio aktive kontribuos por la disvolvado de BRICS.\n\nLa proparolanto aldonis, ke BRICS estas ĉefa platformo por antaŭenigi solidarecon kaj kunlaboron inter landoj de la tutmonda sudo kaj ĉefa forto por gvidi la reformadon de tutmonda regadosistemo, kaj BRICS-landoj havas kompromison antaŭenigi plurflankismon, justecon, justicon kaj kundisvolvadon. Ĉinio pretas kunlabori kun Indonezio kaj aliaj BRICS-landoj por kunkonstrui pli ampleksan, intiman, efektivan kaj inkluzivigan partnerecon, antaŭenigi altnivelan disvolvadon de pli vasta BRICS-kunlaboro kaj alporti pli grandajn kontribuojn al konstruado de la homara komunumo de komuna estonteco, deklaris la proparolanto.\n\nRedaktis: Rafael Henrique Zerbetto\n\nFontoj: Gazetara Komuniko de Brazila Ministerio pri Eksteraj Aferoj kaj Xinhua-novaĵagentejo\n\n<span style=\"font-family: \"times new roman\"; font-size: 20px;\">Wuhu, perla urbo ĉe Jangzio - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/08/content_117652401.htm", "title": "Ĉina prezidanto Xi Jinping donis ordonon pri plenfortaj savoj por Xizang", "published": "2025-01-08 00:00:00", "content_text": "Ĉina prezidanto Xi Jinping donis ordonon plenforte savi viktimojn kaj mildigi detruon post 6.8-grada tertremo en Xizang la 7-an de januaro.\n\nXi Jinping, ankaŭ ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komisiono, ordonis plej grandajn klopodojn por trakti la vunditojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Indonezio fariĝis plenrajta membro de BRICS - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/09/content_117652660.htm", "title": "Du novjaraj festoj en la sama monato", "published": "2025-01-09 00:00:00", "content_text": "En la nokto de la 31-a de decembro, homoj tra la mondo ŝatas renkontiĝi kun amikoj kaj familianoj por adiaŭi la malnovan jaron kaj bonvenigi la novan. Tio okazas pro la fakto, ke en 1582 la papo Gregorio, la 13-a proklamis la gregorian kalendaron, tuj alprenitan de kristanaj landoj. Nuntempe, eĉ en nekristanaj landoj, tiu kalendaro populariĝis kiel civila kalendaro. Sed la origino de la tradicia ĉina kalendaro estas multe pli frua, el Han-dinastio (206 a.K.-220), kaj ĉinoj ĉiam uzis ĝin kiel referencon por festi novjaron. Nur en 1949, post kiam la Ĉina Popola Respubliko estis fondita, la lando alprenis gregorian kalendaron kaj agnoskis la unuan de januaro kiel feritago, laŭ la internacia kutimo.\n\nLanterno en la lanterna festivalo de la parko Shiyuan de Pekino en 2023\n\nKio pri la celebrado de novjaro laŭ la ĉina kalendaro? Ĉu ĉinoj ĉesis festi ĝin, aŭ alkutimiĝis celebri novjaron dufoje? Oficiale, ambaŭ novjaroj estas feritagoj, sed la celebrado de la tradicia ĉina novjaro estas multe pli grava por ĉinoj. Ĝis la fino de Qing-dinastio (1616-1911), ĉina novjaro nomiĝis 元旦 (yuandan, novjara tago), sed kiam la lando fariĝis respubliko, oni ŝanĝis ĝian nomon al 春节 (chunjie, printempa festo). Post la fondiĝo de la Ĉina Popola Respubliko, la malnova nomo Yuandan estis ekuzita por la gregoria novjaro, dum la nomo Chunjie restis uzata por la ĉina novjara festo. Ĉi-jare, ambaŭ festoj okazas en januaro.\n\nSed, kiel ĉinoj festas novjaron laŭ la gregoria kalendaro? Kelkaj homoj komprenas ĝin kiel okcidentan feston kaj pro tio klopodas imiti eksterlandajn tradiciojn, kiel retrokalkuli la alvenon de novjaro, drinki ĉampanon kaj festi per muziko kaj danco. Kelkaj familioj faras la malon, transplantante al la gregoria novjaro tradiciojn de la ĉina novjaro. Kaj estas, evidente, tiuj kiuj ne vidas kialon por festi novjaron en la unua de januaro. Sekvi la gregorian kiel civilan kalendaron kaj celebri la tradiciajn ĉinajn festojn laŭ la tradicia ĉina kalendaro estas la solvo trovita de ĉinoj por sin modernigi en tiu kampo, alprenante internaciajn kalendaron kaj festotagojn sen forĵeti siajn tradiciojn.\n\nEn miaj unuaj du jaroj en Ĉinio, mi festis la gregorian novjaron en la urbo Tianjin, apud Pekino. Antaŭ jarcento, Tianjin estis plena de alilandaj koncesioj, el kiuj la urbo heredis la belan eŭropecan arkitekturon de sia urbocentro. La bonaj restoracioj de ĝia itala kvartalo helpis min rekrei la etoson kaj manĝkutimojn de novjara festo en Brazilo. Por plibonigi eĉ pli la feston, la spektaklo de artfajraĵoj noktomeze ne estis malpli bona ol tiu de ordinaraj brazilaj grandaj urboj.\n\nLa 31-an de decembro homoj amasiĝas por spekti leondancon en Suzhou.\n\nSed mia plej memorinda sperto pri novjaro en Ĉinio okazis inter 2019 kaj 2020. Tiu estis la nura fojo, almenaŭ ĝis nun, ke mi laboris dum la novjariĝo, sed la laboro ne povus esti pli bona: mi vojaĝis al Suzhou en la provinco Jiangsu en la 31-a de decembro por raporti pri la novjara festo en tiu urbo, unu el la malmultaj en Ĉinio, kiu sukcesis disvolvi originalan tradicion por festi novjaron laŭ la gregoria kalendaro.\n\nAlveninte tie, jen la unua surprizo: oni preparis specialan bankedon por nia delegitaro de alilandaj raportistoj. Nia gastiganto, funkciulo de loka registaro, estas el familio, kiu celebras ambaŭ novjarojn, la gregoria kaj la ĉina, laŭ la tradicia ĉina kutimo. Tio signifas, ke lia familio pasigas tiun nokton kune, sed li, pro laboro, tiufoje ne povus celebri kun familianoj -- io akceptebla por li en tiu dato, sed ne en la ĉina novjaro. Li prizorgis ĉiujn detalojn por doni al ni specialan novjaran bankedon laŭ la novjara tradicio de lia familio.\n\nInter la multaj pladoj sur la tablo, mi aparte memoras la fiŝon, kiu en la ĉina kulturo reprezentas abundo; la nudelojn, kiuj simbolas longan vivion; kaj la glurizajn bulojn, ligitajn al la lanterna festo, kiu markas la finon de la periodo de la Printempa Festo, sed en suda Ĉinio ĝi ankaŭ estas konsumata komence de novjaro kiel simbolo de bonŝanco. Ĉar novjaraj bankedoj dum la Printempa Festo okazas en la intimeco de familiaj hejmoj, tiuj, kiu ne havas ĉinan familion, ne havas ŝancon sperti ĝin, sekve tiu bankedo en Suzhou estis la sperto plej proksima al tipe ĉina celebrado de novjaro, kiun mi spertis ĝis nun. Certe memorinda okazo.\n\nKaj venis la plej speciala momento de tiu nokto: la vizito al templo Hanshan, novjara tradicio estigita antaŭ pli ol kvaronjarcento. Tie homoj renkontiĝas ĉe sonorilturo por spekti bonzon perkuti la sonorilon 100-foje, unu fojo po ĉiu deko da sekundoj. La 100-a fojo okazas ekzakte noktomeze. Proksime al la templo, amaso da homoj koloktiĝis sur placo por ĝui prezentaĵojn de tipaj dancoj kaj muzikoj de Ĉinio, inkluzive de leondanco. La ĉirkaŭaĵo de la templo estis ornamita de ĉinaj lanternoj kaj ruĝaj ornamaĵoj, kaj la festo ŝajnis al mi tre simila al la templaj foiroj, kiuj estas popularaj dum la Printempa Festo.\n\nSonorilturo de la templo Hanshan en Suzhou\n\nPost eniri la templon, mi sekvis homojn ĝis korto plena je fumo kaj odoro de incenso, kie budhanoj estis farantaj siajn preĝojn por la novjaro. Subite mi aŭdis la sonorilon: Estis la komenco de la atendado de la novjaro. Ĉiuj silentis kaj priatentis la bonzon sur la turo, mense kalkulante la tempopason. En la lastaj dek sekundoj, vizitantoj eknombris la lastajn sekundojn de la jaro. Noktomeze homoj eksalutis unuj la aliajn.\n\nMi restis en Suzhou ĝis la 4-a de januaro, kaj tie mi unuafoje informiĝis, pere de ĉinaj amaskomunikiloj, pri la unuaj kazoj de mistera pneŭmonito en Wuhan, kiu poste fariĝis konata kiel KOVIM-19. Tiu mia sperto montras, ke estas falsaj la onidiroj pri cenzuro al novaĵoj pri tiu temo fare de la ĉina registaro. La vero estas, ke ĉinaj amaskomunikiloj estis la unuaj, kiuj priatentis la temon, kiun mi akompanis ĉiutage. En la du sekvaj novjaroj mi restis hejme. En 2023 vivo renormaliĝis iom post iom kaj novjaraj festoj, kaj hejme kaj en drinkejoj kaj restoracioj, refoje populariĝis.\n\nParko Shougang, inaŭgurita por la Pekinaj Vintraj Olimpikoj kaj Paralimpikoj 2022, ekde 2023 estas la loko de la plej granda publika festo por akcepti la novjaron laŭ la gregoria kalendaro. Kvankam en la Printempa Festo familioj kutime restas hejme, tamen en la nokto inter decembro kaj januaro multaj homoj, aparte gejunuloj, preferas amuziĝi en publikaj lokoj. Artfajraĵoj ankoraŭ estas tradicio observata en kelkaj urboj, sed lastatempe ĝi estas malinstigata, foje eĉ malpermesata, en pluraj ĉinaj urboj por preventi incendiojn kaj akcidentojn kaj protekti la medion. Por anstataŭi artfajraĵojn, multaj ĉinaj urboj alprenas lumspektaklojn kaj prezentaĵojn per spavoj. Lanternaj festivaloj, kiel tiu de Yuyuan-ĝardeno en Ŝanhajo, ankaŭ populariĝis kaj allogas pli kaj pli da turistoj. Drinkejoj, restoracioj kaj dancejoj ankaŭ kutimas prepari specialajn eventojn por novjaro. Por bonvenigi la jaron 2025 en Pekino, parto de la brazila komunumo en la urbo renkontiĝis en brazila restoracio, kie estis festo kun brazila DĴ kaj koncerto de la sambogrupo Quebra Cavaco.\n\nFine, mi kaptas la okazon por deziri feliĉan novjaron al ĉiuj miaj legantoj!\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping donis ordonon pri plenfortaj savoj por Xizang - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/09/content_117655013.htm", "title": "Komenciĝis postkatastrofa laborado en Xizang", "published": "2025-01-09 00:00:00", "content_text": "La 8-an de januaro la kriz-reaga departemento de Xizang-a Aŭtonoma Regiono deklaris, ke la posttertrema savado kaj rilataj laboroj jam ŝanĝiĝis al translokigo de katastrofaj viktimoj kaj rekonstruado. Sekve, la aŭtonoma regiono daŭrigos monitoradon kaj fruan averton pri tertremoj, daŭrigos serĉadon kaj savadon plenforte, daŭrigos helpadon al lokanoj, kaj rapidigos postkatastrofan kontroladon kaj rekonstruadon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina prezidanto Xi Jinping donis ordonon pri plenfortaj savoj por Xizang - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/10/content_117656475.htm", "title": "Ĉinio lanĉis provan sateliton por orbita fuelplenigo", "published": "2025-01-10 00:00:00", "content_text": "Ĉinio lanĉis sateliton Shijian-25 al la kosmo frumatene de la 8-a de januaro, per la raketo Changzheng-3B. La raketo estis ĵetita je la 4-a horo laŭ la pekina tempo el Xichang-a Satelit-lanĉa Centro en Sichuan-provinco.\n\nLa satelito estas uzata ĉefe por kontrolo pri fuela replenigo de satelito kaj teknologioj de servo por plilongigo de vivdaŭro. Tio estas la unua lanĉo de raketo de Ĉinio en 2025 kaj la 555-a misio de la portoraket-serio Changzheng.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Komenciĝis postkatastrofa laborado en Xizang - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/13/content_117656458.htm", "title": "Alilandaj investantoj plivastigas sian komercon en Ĉinio en la nova jaro", "published": "2025-01-13 00:00:00", "content_text": "En la lastaj tagoj de 2024, pluraj fremdlandaj aŭtofabrikantoj anoncis siajn planojn pri komerca ekspansio en Ĉinio. Tio estigis novan ondon de kunlaboro. La komerca ekspansio de fremdlandaj investantoj en Ĉinio estas en plena florado. Por fremdlandaj kompanioj, la forta vigleco de la ĉina merkato donas impulson al disvolviĝo.\n\nĈinio nun akcelas la disvolvadon de la novkvalitaj produktivaj fortoj. La inteligenta kaj mediamika tendenco de la industrio fariĝas pli kaj pli klara. Ĉi tio liveras al fremdlandaj kompanioj pli da ŝancoj. Xu Daquan, prezidanto de la filio de Bosch en Ĉinio, diris, ke li atendas kunlaboron kun novigemaj ĉinaj kompanioj por utiligi iliajn sukcesojn en produktado aŭ fari komunajn esplorojn kun ili. Analizantoj diris, ke Ĉinio havas avantaĝojn de forta merkata sistemo, merkata grandeco, industriaj ĉenoj kaj altkvalifikitaj laboristoj, kiuj donas fortan subtenon al ampleksa planado de la valor-kreado por fremdlandaj kompanioj.\n\nEn pli profunda nivelo, la kresko kaj stabileco de Ĉinio en plivastiĝanta malfermo firmigis la fundamenton de komerca ekspansio de fremdlandaj kompanioj en Ĉinio. Laŭ prognozoj de pluraj alilandaj institucioj pri perspektivoj de tutmondaj investoj en 2025, la ĉina merkato restas populara. Morgan Stanley anoncis, ke atento pri la uzo de AI en Ĉinio senĉese pliiĝas. La disvolva spaco de la novaj superaj industrioj konstante plivastiĝas. Kiel Nobel-premiito pri ekonomio Michael Spencer diris antaŭ nelonge: \"Ĉinio estas neanstataŭigebla.\"\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Komenciĝis postkatastrofa laborado en Xizang - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/13/content_117656946.htm", "title": "La laboro de Ĉinio por preventi kaj mildigi naturkatastrofojn", "published": "2025-01-13 00:00:00", "content_text": "La 7-an de januaro forta tertremo en Xizang-a Aŭtonoma Regiono de Ĉinio kaŭzis la morton de 126 homoj kaj vundis aliajn 188. Kvankam la tertremo okazis en loko maldense loĝata, tamen la katastrofo estus multe pli granda, se Ĉinio ne estus lerninta gravajn lecionojn el pasintaj tertremoj. Per senĉesa disvolvado de politikoj, teknologioj, normoj kaj kapabligoj rilataj al preventado de naturkatastrofoj, sukurado kaj rapida reago al urĝaĵoj, Ĉinio akumulis valorajn sciojn utilajn por protekti vivojn kaj mildigi damaĝon kaŭzitan de tertremoj, tajfunoj kaj aliaj katastrofoj.\n\nEksponaĵo en muzeo klarigas pri la sukurado al la viktimoj de la granda tertremo de Wenchuan en 2008\n\nLa graveco preventi kaj rapide reagi\n\nPosttagmeze de la 12-a de majo 2008, Wenchuan-gubernio de aba-a tibeta kaj ĉjang-a aŭtonoma subprovinco en Sichuan-provinco de Ĉinio estis trafita de tertremo kun magnitudo de 7.9. Ĉiuj vojoj ligantaj Wenchuan al aliaj gubernioj, samkiel ĉiuj strukturoj por telekomunikado, estis detruitaj, tiel ke eĉ peti helpon ne eblis. Sed helpopeto ne estis necesa, la unua sukurista teamo ekiris al Wenchuan post nur 18 minutoj: kunordigo inter ŝtataj servoj pri geologia monitorado kaj sukurado permesis al aŭtoritatoj rapide identigi la gravecon de la situacio kaj sendi sukuristojn al la ĝusta loko. Armea taĉmento el Chongqing estis la unua savgrupo, kiu atingis Wenchuan.\n\nDe tiam, sistemoj por preventi naturkatastrofojn kaj sendi mesaĝojn al rilataj homoj fariĝis pli efikaj kaj fidindaj. La monde plej granda projekto pri frua averto pri tertremo estis finkonstruita pasintjare kaj aŭtomate sendas avertmesaĝojn al ĉiuj homoj en areo atingota de sisma ondo. Post detekto de tertremo, la avertsistemo kolektas informojn el la unua ondo, malpli detrukapabla, pri la ĉefaj trajtoj de la tertremo kaj antaŭkalkulas ĝian efikon en la ĉirkaŭaĵo. Sekve homoj en la areo ricevonta la duan ondon, kiu kaŭzas detruadon, ricevas avertmesaĝon pli frue ol ĝia alveno.\n\nPli rapidaj, detalaj kaj akurataj informoj pri naturkatastrofo kaj kunordigo inter malsamaj sukuraj kaj helpaj fortoj pliefikigas la laboron. Dume, for de la loko, kie la katastrofo okazis, en stokejo de provizaĵoj homoj jam preparas la transporton de manĝaĵoj, vestaĵoj, kuraciloj kaj aliaj materialoj bezonataj en tiaj situacioj.\n\nPli sekuraj loĝejoj\n\nKiam la Ĉina Popola Respubliko estis fondita, la lando estis inter la plej malriĉaj en la mondo kaj ĝia registaro havis la grandegan defion provizi loĝejojn al sia granda populacio, kun tre limigita buĝeto, malaktuala teknologio kaj sub internaciaj sankciumoj, kiuj malebligis importadon de maŝinoj kaj konstru-materialoj. Sub tiuj kondiĉoj, ne eblis konstrui loĝejojn tre sekurajn, kaj en multaj lokoj la kvalito de loĝejoj ne estis kontentiga.\n\nMasonistoj kunigas tradician fasadon kun modernaj konstru-teknikoj por konstrui pli sekurajn domojn en Xizang, sudokcidenta Ĉinio.\n\nLaŭ tempopaso, tamen, Ĉinio sukcesis plibonigi la kvaliton de siaj konstru-materialoj, disvolvi teknologiojn kaj teknikojn por konstruado kaj plialtigi la teknikan nivelon de sia laborforto en tiu kampo. Sekve, la kvalito de ĉinaj konstruaĵoj estis ankaŭ plibonigita. Multaj domoj falintaj dum la tertremo en Wenchuan en 2008 estis malnovaj, sed kelkaj estis novaj, inkluzive de la mezlernejo Xuankou, kie multaj homoj, plejparte lernantoj, perdis la vivon. Tio evidentigis la bezonon plialtigi postulojn pri kvalito de konstruaĵoj, certigi taŭgajn inspektojn kaj puni tiujn, kiuj malobeas la normojn. Protekti homan vivon estas esenca respondeco de rilataj aŭtoritatoj.\n\nDe tiam ĝis nun, loĝejoj tra tuta Ĉinio estis reformitaj aŭ rekonstruita por pli bone rezisti al tertremoj. Kadre de la laboro pri malaperigo de malriĉeco en Ĉinio, estis efektivigita la politiko Du Certigoj kaj Tri Aliroj, pri certigo al ĉiu civitano de manĝaĵo kaj vestaĵoj kaj aliro al edukado, kuracado kaj decaj loĝkondiĉoj. En miaj vojaĝoj tra vilaĝoj kaj kamparo de multaj provincoj, mi atestis la efektivigon de tiu politiko: En multaj vilaĝoj, inkluzive de tiuj vizititaj de mi en Xizang, novaj domoj rezistaj al tertremo estis konstruitaj por anstataŭi la malnovajn domojn en malbonaj kondiĉoj.\n\nEn septembro 2024, mi vizitis la urbon Haikou en la sudĉina provinco Hainan, nelonge post kiam la urbo estis trafita de forta tajfuno, kaj konstatis, ke la domoj preskaŭ ne havis signojn de ĝi. Estis falintaj arboj kaj malgrandaj damaĝoj al kioskoj, trotuaroj kaj aliaj strukturoj. Laboroj pri purigado de stratoj, forigo de falintaj arboj kaj riparado de domoj estis okazantaj rapide kaj efike, sed damaĝoj al domoj estis malmultaj kaj nur estetikaj.\n\nKonservi la memoron\n\nĈiu tragedio markas la historion kaj instruas al ni lecionon. Studoj pri la damaĝoj kaŭzitaj de naturkatastrofo kontribuas por plibonigo de konstru-teknikoj kaj perfektigo de politikoj. Aldone, Ĉinio donas grandan zorgon al omaĝado de la viktimoj kaj konservado de la memoro pri la tragedio.\n\nBriko farita el restaĵoj de la malnova domo kontribuas por konservi la memoron kaj doni emocian komforton al la postvivantoj de naturkatastrofo.\n\nLa kazo de Wenchuan, unu el la plej traŭmataj naturkatastrofoj en la ĉina nacia memoro, estas ekzempla. Por la rekonstruado, la arkitektura firmao Jiakun disvolvis teknikon por fari \"renaskitajn brikojn\" el restaĵoj de detruitaj domoj. Krom esti mediamika, tiu tekniko ankaŭ kontribuis por spirita kaj emocia resaniĝo de postvivantoj de tiu tragedio. La ruinoj de la mezlernejo Xuankou estis konvertitaj en memorigejo, kie vizitantoj prezentas florojn al la viktimoj de la tragedio, vizitas la ruinojn kaj aŭskultas rakontojn pri la homoj pereintaj dum tiu tertremo. En Wenchuan ankaŭ estis konstruita muzeo pri la tertremo, kie estas konservataj postrestaĵoj de la tragedio kaj oni rakontas detalojn pri la savado, omaĝas la viktimojn kaj la heroojn de tiu tago, informas pri la rekonstruado kaj ankaŭ edukas la vizitantojn pri tertremo per bildoj, videoj kaj ludoj. Tie estas eĉ tertrem-simulilo.\n\nKvankam la tertremo en Xizang estis forta, la nombro de mortintoj kaj vunditoj, samkiel la materiaj perdoj, estis malgranda kompare kun nombroj de similaj tertremoj antaŭ jardekoj. Tio montras, ke Ĉinio nun sukcesas pli efike preventi kaj reagi al naturkatastrofoj. La sukceso de Ĉinio en tiu kampo estas lerninda de aliaj landoj.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio lanĉis provan sateliton por orbita fuelplenigo - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/14/content_117663856.htm", "title": "Dometoj starigitaj por viktimoj de tertremo en Xizang", "published": "2025-01-14 00:00:00", "content_text": "En Xizang-a Aŭtonoma Regiono de Ĉinio, la situacio en la regiono trafita de tertremo turnis de provizora aranĝado al pli long-perioda aranĝado. Ĝis la 18-a horo de la 12-a de januaro ĉe ĉiuj provizoraj loĝejoj oni jam starigis 2 198 kompletojn da antaŭfabrikitaj dometoj. Suferintoj de la tertremo komencis transloĝiĝi el tendaroj al tiuj pli komfortaj loĝejoj. Samtempe, ankaŭ daŭras postkatastrofa purigado kaj eltrovado de posedaĵoj de lokanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La laboro de Ĉinio por preventi kaj mildigi naturkatastrofojn - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/14/content_117663898.htm", "title": "Ĉina ekstera komerco estis fruktodona en 2024", "published": "2025-01-14 00:00:00", "content_text": "La 13-an de januaro la Informa Oficejo de la Ŝtata Konsilantaro de Ĉinio okazigis gazetaran konferencon pri atingoj de Ĉinio en altkvalita ekonomia disvolvado por diskonigi la situacion de importado kaj eksportado de 2024. Ĉinio estas la ĉefa komerca partnero de pli ol 150 landoj kaj regionoj tra la mondo, kaj la nombro pligrandiĝas.\n\nPor la unua fojo, la proporcio de importado kaj eksporto de Ĉinio en landoj partoprenantaj la iniciaton \"La Zono kaj Vojo\" superis 50%. En 2024 la importado kaj eksportado de Ĉinio kun tiuj landoj pliiĝis je 6.4%, okupante 50.3% de la tuta internacia komerco de la lando. Eksportado kaj importado respektive pliiĝis je 9.6% kaj 2.7%. Ĝis 2024 la totala nombro de kargotrajnoj veturantaj inter Ĉinio kaj Eŭropo superis 100 mil.\n\nPlejparto de la komercado venas de emerĝantaj merkatoj kiel ASEAN. Ĉinio senĉese antaŭenigas orient-azian kunlaboron kaj regionan ekonomian integriĝon, plifortigas industrian ĉenan kunlaboron kun ASEAN, la kreskado de eksterkomerco kun ASEAN daŭras por sinsekvaj naŭ jaroj, kaj ambaŭ flankoj reciproke estas la plej granda komerca partnero en sinsekvaj kvin jaroj. En 2024 la kunlabora mekanismo de BRICS-landoj daŭre disvolviĝis, la importado kaj eksportado inter Ĉinio kaj aliaj BRICS-landoj kaj partneraj landoj pliiĝis je 5.5%. Ĉinio daŭre plifortigas ekonomian kaj komercan kunlaboron kun Latin-Ameriko, Afriko, la kvin centraziaj landoj, Centra kaj Orienta Eŭropo ktp.\n\nEŭropa Unio estas la plej granda fonto de Ĉinio pri importitaj konsumaj varoj kaj la plej granda eksporta merkato por mekanik-elektraj produktoj de Ĉinio. La du flankoj havas proksimajn ekonomiajn kaj komercajn rilatojn. En 2024 la duflanka komercado kreskis je 1.6%, kaj tiuj kun Francio, Hispanio kaj Hungario respektive pliiĝis je 2%, 4.5% kaj 12.9%. Dum la sama periodo, la ĉin-usona komercado kreskis je 4.9%. Ĉinio importis agrikulturajn produktojn, energiproduktojn, medikamentojn kaj aviadilojn, kaj eksportis vestaĵojn, konsumajn elektronikajn produktojn, hejmajn aparatojn ktp al Usono, atingante reciprokan profiton kaj kungajnon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La laboro de Ĉinio por preventi kaj mildigi naturkatastrofojn - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-01/15/content_117663931.htm", "title": "Produktado kaj vendado de aŭtoj de Ĉinio starigis novajn rekordojn en 2024", "published": "2025-01-15 00:00:00", "content_text": "La plej novaj datumoj publikigitaj de la asocio de aŭto-fabrikistoj de Ĉinio montras, ke en 2024 la produktado kaj vendado de aŭtoj atingis respektive 31.282 milionojn kaj 31.436 milionojn, pliiĝinte je 3.7% kaj 4.5% kompare kun la lasta jaro. Eksportado de ĉinaj aŭtoj daŭre kreskis, kun la nombro de 5.859 milionoj, pliiĝinte je 19.3%.\n\nEn 2024 la produktado kaj vendado de novenergiaj veturiloj respektive atingis 12.888 milionojn kaj 12.866 milionojn, pliiĝinte je 34.4% kaj 35.5% kompare kun la lasta jaro. La vendado de novproduktite novenergiaj aŭtoj okupis 40.9% de la totala eksportado de novaj aŭtoj, pliiĝinte je 9.3% kompare kun tiu de 2023.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La laboro de Ĉinio por preventi kaj mildigi naturkatastrofojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/15/content_117664014.htm", "title": "610 milionoj da homoj/fojoj trapasis landlimon de Ĉinio en 2024!", "published": "2025-01-15 00:00:00", "content_text": "La Ĉina Administracio pri Enmigrado publikigis datumojn la 14-an de januaro. La datumoj montras, ke en 2024 la nombro de tiuj, kiuj trapasis la landlimon de Ĉinio, estis 610 milionoj da homoj/fojoj, je 43.9% pli multe ol 2023. Inter la homoj, estis 64.882 milionoj da eksterlandanoj, je 82.9% pli multe ol 2023. Entute 20.115 milionoj da eksterlandanoj/fojoj eniris Ĉinion senvize laŭ koncerna politiko, je 112.3% pli multe ol 2023.\n\nEn 2024 entute 2.597 milionoj da vizoj/fojoj estis donitaj al eksterlandanoj, je 52.3% pli multe ol 2023, el kiuj 1.476 milionoj da vizoj/fojoj estis eldonitaj, pliiĝinte je 87.3%. La nombro de homoj taŭgaj por la senviza politiko pliiĝis je 113.5%. Precipe, post la ampleksa malstreĉiĝo kaj optimumigo de la vizopolitiko, la nombro de homoj venantaj al Ĉinio pliiĝis je 29.5% monat-post-monate.\n\nSekve, la administracio pliiĝos servojn por altnivela pordmalfermo kaj altkvalita disvolvo, kaj plu faciligos vizitojn de ĉinoj kaj eksterlandanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La laboro de Ĉinio por preventi kaj mildigi naturkatastrofojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/16/content_117669029.htm", "title": "Komenciĝis printemp-festa pasaĝertransportado de 2025", "published": "2025-01-16 00:00:00", "content_text": "La printemp-festa pasaĝertransportado daŭras de la 14a de januaro ĝis la 22a de februaro. En la 40 tagoj, antaŭvide estos naŭ miliardoj da vojaĝoj transregionaj en la tuta lando, probable je rekordo historie. Vojaĝoj per trajno kaj aviadilo trarompos 510 milionojn kaj 90 milionojn respektive, kun pliiĝo surbaze de la kulminaj punktoj pasintjare. Stirado en siaj propraj aŭtoj ankoraŭ restas la ĉefa vetur-maniero ĉe la festo. Pro densaj fluoj de pasaĝeroj ĉe la festo, oni devas certigi glatan trafikon, sekurecon, esti singarda en malbonaj veterkondiĉoj kaj fari tutecan planadon pri transportado de pasaĝeroj kaj varoj.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">610 milionoj da homoj/fojoj trapasis landlimon de Ĉinio en 2024! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/16/content_117669050.htm", "title": "Usonaj retanoj elŝutas ĉinan aplikaĵon RedNote", "published": "2025-01-16 00:00:00", "content_text": "Ĉar la mallongvidea aplikaĵo TikTok estos malpermesita de Usono, en la lastaj tagoj granda nombro da usonaj TikTok-uzantoj elektis elŝuti alian ĉinan socian aplikaĵon RedNote. Rezulte, multaj ŝercoj estis faritaj.\n\nNur komento \"kial ŝi estas ĉi tie?\" ricevis milojn da ŝatoj.\n\nTamen, pro la ebla efiko de multaj komentoj de retanoj aŭ pro maltrankvilo, Meyer Musk ŝanĝis sian komentan funkcion en sia konto en RedNote al \"nur videbla de amikoj\" kaj fermis la publikan komenton.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">610 milionoj da homoj/fojoj trapasis landlimon de Ĉinio en 2024! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/17/content_117671334.htm", "title": "\"TikTok-rifuĝintoj\" malkovras Ĉinion per apo", "published": "2025-01-17 00:00:00", "content_text": "Lastatempe \"amasmigrado\" inter sociaj retejoj kaptis atenton: Pro la alproksimiĝo de la 19-a de januaro, limdato anoncita de la usona registaro por bloki la apon TikTok en Usono, pluraj usonaj retanoj ekserĉis alternativon, kaŭzante kreskon en elŝutoj kaj aliĝoj al aliaj sociaj retejoj, ĉefe la ĉina apo Xiaohongshu, konata ekster Ĉinio kiel RedNote. Sekvante la usonanojn, kelkaj homoj en Latinameriko, Afriko kaj Eŭropo ankaŭ fariĝis scivolemaj pri la ĉina socia retejo, sed ili ne estas multnombraj.\n\nDiferencoj inter postuloj de ĉinaj kaj alilandaj retanoj\n\nDepost mia alveno en Ĉinio, mi rimarkis, ke la diferenco inter ĉinaj kaj eksterlandaj retejoj kaj apoj estas grandega, kaj kadre de dezajno, kaj kadre de bezonoj kaj postuloj de uzantoj.\n\nĈinaj firmaoj kapablas liveri servojn desegnitajn specife por la bezonoj de ĉinoj, dum alilandaj firmaoj apenaŭ sukcesas traduki programojn disvolvitajn por uzo en okcidentaj landoj, kaj tio estas la ĉefa kialo de la fiasko de firmaoj kiel Google kaj Yahoo en la ĉina merkato. Ekzemple, kiam mi venis al Ĉinio, komence mi uzis Google Maps por mapoj, sed post nelonge mi alkutimiĝis al ĝia ĉina konkuranto GaoDe (Amap), kiu provizas detalajn informojn pri publika transporto kaj aliajn servojn, oni povas eĉ voki taksion per ĝi. Post kelkaj jaroj Google forlasis la ĉinan merkaton.\n\n\"TikTok-rifuĝintoj\" alvenas en RedNote.\n\nNuntempe ĉinaj firmaoj pri softvaro ekagadas por popularigi siajn produktojn eksterlande. Disvolvi du apartajn versiojn de apo, unu por Ĉinio, alia por aliaj landoj, estas bona maniero trakti diferencojn kadre de kutimoj kaj bezonoj de ĉinaj kaj alilandaj retanoj.\n\nLa plej bona ekzemplo estas TikTok, disvolvita de la ĉina firmao ByteDance specife por eksterlanda publiko. En Ĉinio oni uzas Douyin, versio de la sama apo disvolvita por ĉinoj. Tiu solvo permesis al ByteDance evoluigi la du programojn laŭ bezonoj de malsamaj publikoj kaj adapti ilin al leĝoj kaj regularoj de malsamaj landoj. Alivorte, TikTok estas kreita de ĉinoj, sed ne por ĉinoj.\n\nLa malpermeso de TikTok en Usono stimulis ĝiajn usonajn uzantojn migri al RedNote, kiu estas elpensita por ĉinoj kaj ne havas apartan version por aliaj landoj. Rezulte de tio, ĉinoj kaj usonanoj nun kundividas la saman socian retejon kaj rekte interagas. Tiu interagado estas senprecedenca, ĉar ĝi okazas per apo kreita por ĉinoj, sekve, la usonanoj, kiuj sin deklaras \"TikTok-rifuĝintoj\", subite malkovris \"novan mondon\" en interreto kaj kreskis ilia interesiĝo pri Ĉinio.\n\nOportuno por interagado kaj interŝanĝoj\n\nEd Sander, esploristo pri ĉinaj ciferecaj teknologioj, tuj kaptis la ŝancon studi tiun fenomenon. Post spektado de pluraj filmetoj de usonanoj en RedNote, li identigis, ke usonanoj kutime sentas sin bonvenaj en la apo kaj ofte laŭdas la afablecon de homoj en RedNote.\n\nLa usonanoj, kiuj rigardas TikTok kiel sian \"hejmon\", en RedNote kutime sin rigardas kiel gastojn, kelkaj eĉ admonas kaj riproĉas siajn samlandanojn por ke ili estu amikemaj kaj ĝentilaj al ĉinoj, sed tio ne sufiĉis por eviti rasismajn kondutojn fare de kelkaj homoj. Usonanoj klopodas adaptiĝi al la ĉina interreta etikedo kaj ankaŭ surpriziĝas kaj amuziĝas pri ĉinaj interretaj slangoj kaj malsamecoj en maniero uzi emoĝiojn. Tio ŝajne ligiĝas al alia fenomemo: pluraj entuziasmiĝas pri lernado de la ĉina. La 15-an de januaro, la nombro de usonanoj eklernantaj la ĉinan en Duolingo kreskis je 216%!\n\nLastatempe mi mem multe amuziĝis de la interagado inter usonanoj kaj ĉinoj. Unue pro la ironio, ke la usona registaro elektis malpermesi TikTok pro tio, ke ĝi estas kontrolata de ĉina firmao, kaj la rezulto estis amaso da usonanoj libervole \"migrantaj\" al apo vere ĉina, kun servilo kaj amaso da uzantoj en Ĉinio. La miro de usonanoj pri emoĝioj kaj slangoj rememoris min pri mia unua jaro en Ĉinio: mi konfuziĝis pri la maniero de ĉinoj uzi emoĝiojn kaj ofte timis sendi la malĝustan al ĉina amiko. Ĉinaj slangoj en interreto ankaŭ estis ofte nebulaj por mi. Alveninta en Ĉinio, mi rimarkis, ke ĉinoj estas tre scivolemaj pri vivokosto eksterlande, demandas, kiom da mono oni bezonas por loĝejo, manĝo ktp, nun ĉinoj havas la ŝancon diskuti kun usonanoj pri tio, kaj ĝenerale la rezulto estas multe pli favora al Ĉinio: usonanoj miras pri la bona prezo kaj diverseco de manĝaĵo en Ĉinio.\n\nUsonano interesata pri ĉina manĝaĵo ricevas fotojn pri pladoj el malsamaj lokoj de Ĉinio.\n\nSpecife pri tiu temo, marfruktoj, kiel salikoko kaj krabo, estas relative altkosta en Brazilo, pro tio mi unuafoje manĝis krabon en Vjetnamio dum UK en 2012. En Vjetnamio mi sentis min riĉulo pro tio, ke mi povis manĝi salikokon ĉiutage. Post mia transloĝiĝo al Ĉinio, komence mi havis la saman senton, sed laŭ tempopaso tio fariĝis normala afero por mi. Nun lukso por mi estas brazila manĝaĵo.\n\nUsonanoj ankaŭ montriĝis scivolemaj pri kosto kaj kvalito de publika transporto kaj kuracaj servoj. Publika transporto en Ĉinio estas tre efika kaj bonpreza, prezoj dependas de la distanco, sed kutime mi pagas nur 1 RMB por busveturo kaj 4 RMB por metroo. Pri kuracaj servoj, delonge oni scias, ke prezoj en Usono estas tre altaj, kaj usonanoj surpriziĝis pri tio, ke en Ĉinio kuracado estas tiom \"bonpreza\". Tio montras, ke Ĉinio malŝparas la oportunon disvolvi la sektoron de kuraca turismo; tiuj homoj ankaŭ promenas kaj aĉetumas dum sia restado. La urbo Ŝanhajo fine de 2024 donis gravajn paŝojn por disvolvi tiun sektoron, sed ĝenerale Ĉinio ankoraŭ alfrontas multajn defiojn tiurilate, interalie la manko de kuracistoj kaj aliaj rilataj profesiuloj, kiuj flue regas fremdajn lingvojn.\n\nUsonano malkovras, ke la \"ĉina socia kredito\" ne ekzistas.\n\nPer rekta interagado kun ĉinoj, usonaj retanoj malkovris, ke multaj aferoj, kiujn ili delonge aŭdas pri Ĉinio ne kongruas kun la vero, sekve ili sentis sin trompitaj post malkovri, ke la \"ĉina socia kredito\" ne ekzistas kaj ke en Ĉinio infanlaboro estas malpermesata. Duonveroj, kiel la ekzisto de tempolimigo por uzo de videoludoj (kio fakte validas nur por infanoj), estis pli detale klarigitaj, malestigante miskomprenojn.\n\nĈu la entuziasmo pri RedNote daŭros?\n\nTiu dialogo inter ĉinoj kaj usonanoj montras, ke ni ĉiuj estas homoj kaj volas nur vivi niajn vivojn en paco. Aliflanke, la entuziasmo de la unua semajno tendencas nature perdi viglecon: multaj usonanoj baldaŭ rimarkos, ke lerni la ĉinan estas multe pli malfacile ol ili imagas, dum ĉinoj post iom da tempo enuiĝos klarigi refoje la samajn aferojn al novaj usonaj uzantoj de la platformo. Kaj ankaŭ estas la lingva baro.\n\nSed la ĉeesto de tiom da usonanoj en RedNote dependos ĉefe de la firmao XiaoHongShu mem: Por reteni tiujn uzantojn, ĝi devos estis kapabla kontentigi iliajn postulojn, kaj tio estas malfacila afero, konsiderante, ke RedNote fokusas sur ĉiutaga vivo en Ĉinio kaj uzas la ĉinan kiel la ĉefa lingvo. Kelkaj fakuloj konsideras, ke la plej bona alternativo al TikTok estas Lemon8, kiun ByteDance disvolvis ĝuste por plenumi tiun breĉon. Lemon8 estas la dua plej elŝutita apo en Usono lastatempe.\n\nListo de plej elŝutitaj apoj por iPhone montras XiaoHongShu en la unua loko kaj Lemon8 en la dua.\n\nĈu Xiaohongshu kaj RedNote fariĝos malsamaj apoj aŭ restos kiel unu? Administri la bezonojn de usonanoj kaj ĉinoj povas esti peza tasko por la administrantoj de la platformo, kaj ankaŭ estas kompleksaj juraj kaj financaj temoj por, ekzemple, monprofiti el anoncantoj en Usono kaj pagi alilandajn retfamulojn por iliaj filmetoj.\n\nFlanke de reguligo, politikoj de Ĉinio pri regado de interreto kaj sociaj kutimoj de ĉinoj malinstigas publikan debaton pri temoj kiel religio aŭ rasismo, por eviti polusigon kaj ofendojn, laŭ la koncepto \"flankenlasi la diferencojn kaj esplori komunajn punktojn\", sed en Usono tiuj temoj estas parto de ĉiutagaj babiladoj, sekve usonanoj povas frustriĝi post iom da tempo.\n\nFine, estas tre probable, ke la sukceso de RedNote aŭ Lemon8 en Usono rezultos en ĝia blokado en tiu lando: La decido de usona justico pri TikTok kreas precedencon por ke ajna alia ĉina apo estu blokita surbaze de la sama kialo. Iel ajn, multaj usonanoj deklaris, ke en kelkaj tagoj ili jam lernis sufiĉe pri Ĉinio por kompreni, ke ĝi ne kongruas kun tiu lando priskribita de okcidentaj amaskomunikiloj.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Komenciĝis printemp-festa pasaĝertransportado de 2025 - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/20/content_117671350.htm", "title": "Wu Cheng'en, aŭtoro de Pilgrimo al la Okcidento", "published": "2025-01-20 00:00:00", "content_text": "Verkita en Ming-dinastio (1368-1644),\n\nPilgrimo al la Okcidento\n\nfariĝis unu el la kvar klasikaĵoj de la ĉina literaturo (la aliaj tri estas\n\nRuĝdoma Sonĝo\n\n,\n\nLa Romano de la\n\nTri Regnoj\n\nkaj\n\nĈe Akvorando\n\n). Ĝi estas unu el la unuaj libroj, kiujn mi legis post mia transloĝiĝo al Ĉinio, kiam mi ankoraŭ estis nova en la lando kaj nefamiliara al ĝiaj kulturo kaj historio. La libro rakontas pri la fama pilgrimo de la budhisma majstro Xuanzang al Barato por preni sutrojn ankoraŭ ne troveblajn en Ĉinio en Tang-dinastio (618-907). Post reveno, li sin dediĉis al tradukado de tiuj sutroj. Laŭ faka klarigo,\n\nPilgrimo al la Okcidento\n\nestas bazita sur ne nur la fama pilgrimo de Xuanzang, sed ankaŭ pli fruaj verkoj el dinastioj Song (960-1279) kaj Yuan (1206-1368). La aŭtoro majstre kombinis elementojn de historio kaj fikciaj rakontoj de malsamaj epokoj kaj ligis ilin per sia kreemo kaj imagopovo, kio rezultis en majstroverko.\n\nEnirejo de la domo, kie Wu Cheng'en naskiĝis kaj vivis en Huai'an\n\nLa libro genie miksas fikciajn kaj realajn homojn: En ĝi Xuanzang vojaĝas akompanata de siaj disĉiploj Sun Wukong (la simireĝo), Porko Bajie kaj Bonzo Sablo. Tiu roloj estas tre bone elspensitaj kaj laŭlonge de la rakonto envolviĝas en aventuroj kaj tumultoj, kiuj igas la legadon interesa kaj sprita. Laŭ la vojo ili luktas kontraŭ demonoj kaj monstroj kaj trapasas 81 malfacilaĵojn.\n\nPilgrimo al la Okcidento\n\nspegulas la kombinon de taŭismo, budhismo kaj konfuceismo en antikva Ĉinio, kaj alprenas fantazion por kritiki la realan mondon. La libro estis adaptita al komikso, animacioj, filmoj, operoj kaj televidserioj. En 2024 la videoludo\n\nNigra Mito: Wukong\n\n, ankaŭ inspirita de la libro, furoris en Ĉinio kaj aliaj landoj. Dum longa tempo esploristoj divenis, kiu estis la aŭtoro de tiu libro, sed nuntempe Wu Cheng'en (1506-1582), intelektulo el la urbo Huai'an de Jiangsu-provinco, orienta Ĉinio, estas vaste agnoskata kiel ĝia aŭtoro.\n\nLa domo, kie li naskiĝis kaj vivis, estis transformita en muzeon kaj allogas multajn vizitantojn. Ĝi estas dividita en kvin partojn: Iama loĝejo de la aŭtoro, ekspozicio pri Wu Cheng'en, arta muzeo pri la familio de la simireĝo, memorhalo pri Xuanzang kaj studio de Liuxiao Lingtong. Esplorante la domon, mi trovis plurajn kuriozaĵojn, inkluzive de la loko, kie Wu Cheng'en naskiĝis, lia dormoĉambro kaj lia oficejo, kie li verkis la faman libron. Ŝlosila informo, kiu permesis al esploristoj atribui al li la aŭtorecon de\n\nPilgrimo al la Okcidento\n\n, estas la uzo de la dialekto de Huai'an en la libro. La aliaj eblaj aŭtoroj de la libro estis el aliaj partoj de Ĉinio kaj neniam uzis tiun dialekton en sia verkaro.\n\nPeco de\n\nPilgrimo al la Okcidento\n\n: La ruĝaj vortoj estas en la huai'an-a dialekto\n\nAlia pruvo de lia aŭtoreco estas la mencioj al Huai'an en la libro kaj la fakto, ke kelkaj pejzaĝoj kaj konstruaĵoj priskribitaj en la libro ŝajnas bazitaj sur realaj lokoj troveblaj en Huai'an, inkluzive de la Monto de Floroj kaj Fruktoj, kie Sun Wukong impresis la aliajn simiojn kaj fariĝis ilia reĝo. Wentong-pagodo en Huai'an estas rilata al la nomo Zhantangongde-budho uzata en la libro. La naskiĝloko de Sun Wukong ŝajne estas la Luna Lago de Huai'an, kie antaŭe troviĝis taŭisma templo kun pentraĵo pri simio kaj ĉevalo. Oni kredas, ke pro tiu pentraĵo Wukong gajnis la titolon \"protektisto de ĉevaloj\".\n\nRilate al tiu temo, gravas mencii, ke Wu Rui (1461-1532), patro de Wu Cheng'en, estis tre interesata pri antikvaj rakontoj kaj ŝatis viziti vidindejojn kaj templojn en Huai'an. Kiam Cheng'en estis infano, lia patro ŝatis rakonti al li popolajn rakontojn pri senmortuloj kaj fantomoj, kaj oni povas supozi, ke ambaŭ ankaŭ kune promenis en la temploj kaj vidindejoj, kiuj poste inspiris la libron.\n\nEn la jaro 2020, mi vizitis en Xi'an, iama ĉefurbo de Ĉinio, la templon, el kie la pilgrimo de Xuanzang komencis kaj finis kaj tie lernis pri lia vera pilgrimo. Post lia reveno, li pasigis siajn tagojn en tiu templo, okupata pri la tradukado de la sutroj. En tiu sama jaro, mi ankaŭ faris mian unuan viziton al Xinjiang-a Ujgura Aŭtonoma Regiono en okcidenta Ĉinio. Tie mi vizitis du lokojn prezentitajn en la libro: La Flaman Monton kaj la ruinojn de la templo Subashi.\n\nOficejo de Wu Cheng'en, kie estis verkita klasikaĵo de la ĉina literaturo\n\nLa Flama Monto estas konsiderata de lokaj homoj kiel la plej varma loko en Ĉinio, kies temperaturo jam atingis 47.8 celsiajn gradojn en somero. Pro tiu kialo, tie oni konstruis grandegan termometron por monitori la temperaturon en somero. Sur la Flama monto vegetaĵoj ne kreskas pro troabundo de mineraloj en la grundo kaj manko de akvo, kaj la monto aspektas ĉirkaŭita de fumo, pro tio ĝi gajnis tiun nomon. Laŭ legendo, rakontita en la libro, antaŭ la alveno de Xuanzang kun siaj disĉiploj, tiu monto estis ardanta en fajro, blokante la vojon al vojaĝantoj. Por daŭrigi la pilgrimon, Sun Wukong bezonis prunti magian ventumilon de princino por estingi la fajron.\n\nLa templo Subashi estis konstruita ĉe la rivero Kuqa, kaj ĝia nomo signifas \"origino de akvo\" en la ujgura lingvo. En la glora epoko de la antikva Silka Vojo, tie vivis multaj bonzoj kaj templo havis riĉan kulturan vivon. Ĝuste en tiu epoko, Xuanzang alvenis en tiu templo kaj tie vivis por unu monato antaŭ ol daŭrigi sian pilgrimon. Kiam ĉesis la komerco pere de la Silka Vojo, la templo estis forlasita kaj estas nun en ruinoj. Mi miras pri la viglaj scenoj de tiu templo priskribitaj de Wu Cheng'en en la libro, kiuj permesas al la leganto imagi ĝian viglan socian vivon en tiu glora epoko. Tio atestas la detalan studon, kiun la aŭtoro faris en libroj kaj dokumentoj por rekrei la templon en sia rakonto, kaj lian admirindan kapablon plenumi breĉojn en historio per altnivela fikcio.\n\nDum la vizito al la domo, multe kreskis mia admiro al tiu aŭtoro, vere talenta kaj kreema. Li neniam vizitis tiujn forajn lokojn priskribitajn de li en la libro, sed mi jes, kaj tiel mi konstatis la elstaran laboron faritan de li.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Usonaj retanoj elŝutas ĉinan aplikaĵon RedNote - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/21/content_117675133.htm", "title": "Tradicia merkato en Qingdao allogas homojn antaŭ Printempa Festo", "published": "2025-01-21 00:00:00", "content_text": "Poli-merkato en la urbo Qingdao de la provinco Shandong, orienta Ĉinio, havas historion de pli ol 300 jaroj. Ĝi estas nemateria kultura heredaĵo kaj unu el la plej grandaj tradiciaj merkatoj en Shandong. Alproksimiĝas la Printempa Festo, kaj kreskas la nombro de homoj, kiuj iras al tiu merkato por aĉeti novjaran dekoracion, agrikulturajn produktojn, lokajn specialaĵojn kaj aliajn.\n\nRedaktis: Rafael Henrique Zerbetto\n\nFonto: Xinhua\n\n<span style=\"font-family: \"times new roman\"; font-size: 20px;\">Wu Cheng'en, aŭtoro de <em>Pilgrimo al la Okcidento</em> - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/21/content_117677139.htm", "title": "Inaŭguriĝis jarkunveno de la Monda Ekonomia Forumo", "published": "2025-01-21 00:00:00", "content_text": "La jarkunveno 2025 de la Monda Ekonomia Forumo komenciĝis en la svisa urbo Davos la 20-an de januaro. La temo de la jarkunveno estas \"kunlaboro en la inteligenta epoko\", alvokante la internacian komunumon porti antaŭen la spiriton de kunlaboro por reagi kontraŭ tutmondaj defioj.\n\nAntaŭ la malfermo de la jarkunveno, Klaus Schwab, fondinto de la Monda Ekonomia Forumo, diris, ke antaŭ multaj defioj en la inteligenta epoko, la jarkunveno klopodas por plifortigi internacian kunlaboron kaj fari la estontecon laŭ pli daŭrigebla kaj inkluziviga maniero.\n\nBorge Brende, prezidanto de la Monda Ekonomia Forumo, diris, ke multaj gravaj riskoj, kiujn la mondo alfrontas nun, transpasas landlimojn, kaj la internacia komunumo devas kune klopodi por trovi tutmondajn solvojn al tutmondaj problemoj. Li emfazis, ke kunlaboro estas la sola maniero tion atingi.\n\nPreskaŭ 3 000 reprezentantoj el diversaj kampoj tra la mondo ĉeestis la jarkunvenon por diskuti kiel reformi la tutmondan ekonomian kreskon, antaŭenigi industrian disvolviĝon en la inteligenta epoko, klimatŝanĝiĝon kaj mediprotekton kaj tiel plu.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tradicia merkato en Qingdao allogas homojn antaŭ Printempa Festo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/22/content_117677166.htm", "title": "Ŝanhajo investas en plurlingvaj mapoj por impulsi turismon", "published": "2025-01-22 00:00:00", "content_text": "K\n\nun la ambicio fariĝi unu el la ĉefaj turismejoj de la mondo, Ŝanhajo priesploras manierojn plibonigi la spertojn de turistoj, interalie popularigi mapojn presitajn sur papero kun versioj disponeblaj en pluraj fremdaj lingvoj, deklaris rilataj aŭtoritatoj de la urbego dum sesio de publika konsulto okazinta la 14-an de januaro.\n\nLeondanco bonvenigas internaciajn turistojn el krozŝipo en Ŝanhajo, la 8-an de januaro (Fotis: Gao Erqiang/chinadaily.com.cn)\n\nTiu anonco venas, post kiam la urbo akceptis pli ol ses milionojn da turistoj el aliaj landoj en 2024, nombro, kiu devas kreski ĉi-jare, post la anonco de plilongigo de senviza restado por turistoj en trafiko al 240 horoj.\n\nYu Qingrong, membro de la 14-a Urba Komitato de Ŝanhajo de la Ĉina Popola Politika Interkonsiliĝa Konferenco (ĈPPIK), substrekis la rolon de presitaj mapoj kiel helpilon al internaciaj turistoj, aparte tiuj nefamiliaraj al apoj kaj softvaroj pri tradukado. Li argumentis, ke tiuj mapoj povas kombini kulturajn kaj kreivajn elementojn kun utilaj informoj pri la ĉefaj vidindejoj, transport-sistemo kaj komercaj areoj.\n\n\"Ni klopodas por igi Ŝanhajon pli amika al turistoj de la tuta mondo,\" diris Zhang Qi, vicestro de la Urba Administracio pri Kulturo kaj Turismo de Ŝanhajo. Li klarigis, ke kvankam firmaoj pri teknologio disvolvas ciferecajn mapojn por turistoj, tamen la urbo agnoskas la longdaŭran valoron de paperaj mapoj.\n\nAŭtoritatoj pri turismo de la urbo jam kunlaboras kun grandaj teknologiaj firmaoj, interalie Amap kaj Trip.com, por aldoni utilajn turismajn informojn al tiuj mapoj. \"Papera mapo estas facile uzebla kaj bona referenco por tiuj nefamiliaraj al la urbo,\" aldonis Yu, emfazante la bezonon estigi kunlaboron inter pluraj sektoroj por igi Ŝanhajon la ĉefa turismejo de Ĉinio por eksterlandanoj.\n\nLa impulso por plibonigi la turismajn servojn venas en la momento, kiam Ŝanhajo atestas kreskon en la nombro de turistoj el aliaj landoj, kun rimarkinda kresko de turistoj el la Korea Respubliko. \"Multaj internaciaj turistoj konsideras Ŝanhajon la 'vilaĝo por komencantoj' en siaj vojaĝoj al Ĉinio,\" rimarkis Zhang. Li substrekis, ke pozitiva sperto en la urbo instigas turistojn viziti aliajn lokojn en la lando.\n\nKrom vizitoj al tradiciaj vidindejoj, Ŝanhajo ankaŭ antaŭenigas turismon en siaj muzeoj, bazaroj pri arto, ĉemaraj lokoj kaj eĉ en tradiciaj kvartaloj, kun la celo prosperigi la riĉajn resursojn de la urbo per turismo.\n\nLa okazontaj inaŭguroj de la unua amuzparko Legolando en Ĉinio kaj de la unua Peppa Pig World en Azio, ambaŭ en Ŝanhajo, estas tre atendataj kaj espereble solidigos eĉ pli la rolon de la urbo kiel internacian turismejon.\n\nRedaktis: Rafael Henrique Zerbetto\n\nFonto: https://portuguese.shanghai.gov.cn/\n\n<span style=\"font-family: \"times new roman\"; font-size: 20px;\">Tradicia merkato en Qingdao allogas homojn antaŭ Printempa Festo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/24/content_117684797.htm", "title": "Senpage elŝuteblas la decembra (2024) kaj januara (2025) numeroj de la revuo Esperanto", "published": "2025-01-24 00:00:00", "content_text": "Libere elŝuteblas la n-roj 12/2024 kaj 1/2025 de la revuo\n\nEsperanto\n\n: uea.org/revuoj.\n\nEn la interesega n-ro 12/2024 la publiko trovas diversajn artikolojn, inter ili “Sepdek jarojn post Montevideo”, kiam Unesko en 1954 rekonis la meritojn de Esperanto kaj UEA fariĝis konsulta neregistara organizo ĉe Unesko, kaj unua parto de detala konversacio kun Duncan Charters, Prezidanto de UEA. Ankaŭ pri Esperanto en universitatoj, pri Afriko: pozitiva spuro de la 109-a Universala Kongreso de Esperanto (UK), okazinta en Tanzanio, kaj oficiale agnoskita instruado de Esperanto en Burundo. Kaj rete: “Libro de Etsuo Miyoshi senkoste rete disponebla en Esperanto”.\n\nEn la inaŭgura numero de 2025 la publiko trovos la Novjarajn Bondezirojn de UEA, la duan kaj lastan parton de la konversacio kun D. Charters kaj gravajn artikolojn kaj novaĵojn kiel “Historio de Esperanto en Brno”, ĉeĥa urbo de la 110-a UK, “La interreta revojaĝo de Lucien Péraire”, pri la historia bicikla esperantista vojaĝo interkontinenta, Esperanto-agado en Madagaskaro kaj Nepalo kaj raportoj pri la Virtuala Kongreso (VK).\n\nKrom tiuj du numeroj ankaŭ eblas libere elŝuti ĉiujn jarkolektojn kaj numerojn de pli ol antaŭ unu jaro. Jam disponeblas diversaj jarkolektoj, el kiuj la plej malnova estas tiu de 1922. Por elŝuti la liberajn numerojn oni devas musklaki la butonon “Elŝutu la numeron”: ne necesas ensaluti, sed tuj post la musklako la retejo povas postuli kontrolkodon. Sama regulo aplikeblas por la revuo\n\nKontakto\n\n.\n\nLibere aŭskulteblaj estas ankaŭ ĉiuj voĉlegitaj numeroj de antaŭ pli ol unu jaro, disponeblaj ĉe uea.org/revuoj/sono. Tiun laboron faras teamo de volontuloj, kies ĉefa celo estas provizi vidhandikapitojn per la enhavo de la revuo. Se vi volas kontribui per legado, kontaktu la kunordiganton de tiu laboro, Luis Obando, ĉe luis@esperanto.co. Se eblas al vi donaci por tiu celo, via donaco bonvenas por la Volontula Fondaĵo: uea.org/alighoj/donacoj/volontuloj.\n\nLa revuon Esperanto ricevas ĉiujn individuajn membrojn (IM) de UEA kaj abonantoj. Fariĝi IM de UEA eblas per la reta aliĝilo: uea.org/alighoj/alighilo. La kategorioj Membro-Abonanto (MA) kaj dumviva membreco estas speciale rekomendataj. Membroj malpli aĝaj ol 36 jarojn estas samtempe TEJO-membroj kaj aŭtomate ricevas ankaŭ la revuon Kontakto. Se temas pri la kategorio Membro Baza (MB) homoj malpli aĝaj ol 26 kaj 20 jarojn ricevas grandajn rabatojn, respektive de 50% kaj 75%. Homoj pli aĝaj ol 35 jarojn povas aboni la revuon Kontakto papere aŭ elektronike ekde nur 6 eŭroj jare: uea.org/alighoj/abonilo (aŭ alternative fariĝi patrono de TEJO per la reta aliĝilo). Se eblas al vi, konsideru ankaŭ donaci al Fondaĵo Canuto, kiu helpas la Asocion membrigi homojn en nepagipova situacio aŭ kun transpagaj baroj kaj ampleksigi la atingeblecon de la eldonaĵoj de UEA kaj TEJO. Donacoj tiucele eblas per: uea.org/alighoj/donacoj/canuto.\n\nĈiuj povas agordi siajn abonpreferojn ĉe uea.org/via/retlistoj – kie eblas aboni avertojn pri ĉiu nova numero de Esperanto, Kontakto, gazetaraj komunikoj de UEA, novaĵoj en la Libroservo de UEA kaj aliaj. Nepre kontrolu ĉu viaj abonpreferoj estas aktualaj.\n\nFine vizitu ankaŭ la retan revuon Esperanto per revuoesperanto.org – kie eblas legi artikolojn de la papera eldono samkiel ekskluzivajn rubrikojn – kaj UEA.facila per uea.facila.org – kie aperas informoj kaj novaĵoj pri UEA kaj la Esperanto-movado per mallongaj artikoloj en facila lingvaĵo, por helpi homojn, kiuj nun lernas la lingvon – sed la artikoloj mem interesas ĉiujn legantojn.\n\nLa revuo Esperanto kaj aliaj eldonaĵoj de UEA estas legataj en pli ol 130 landoj aŭ teritorioj. Pri tio la Esperanto-movado povas ĝoji kaj fieri.\n\n(el UEA.org)\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Ŝanhajo investas en plurlingvaj mapoj por impulsi turismon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/24/content_117684801.htm", "title": "Inaŭgurita en Pekino ekspozicio pri la Jaro de Serpento", "published": "2025-01-24 00:00:00", "content_text": "Alvenas la Jaro de Serpento kaj la ekspozicio Brakumi Printempon: Festi la Jaron de Serpento estis inaŭgurita en la Nacia Muzeo de Ĉinio en Pekino la 22-an de januaro. La ekspozicio prezentas pli ol 200 antikvaĵojn el la kolekto de la muzeo, inkluzive de bronzaĵoj, jadaĵoj, moneroj, ceramikaĵoj, oraĵoj kaj arĝentaĵoj, lakaĵoj, kaligrafiaĵoj kaj pentraĵoj, kaj esprimas bondezirojn al la novjaro. Tiu ĉi ekspozicio ankaŭ markas la unuan Printempan Feston, depost kiam ĝi estis aldonita de Unesko al la listo de mondaj nemateriaj kulturaj heredaĵoj la 4-an de decembro 2024.\n\nRedaktis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Inaŭguriĝis jarkunveno de la Monda Ekonomia Forumo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/27/content_117686881.htm", "title": "Kial en Ĉinio estas Jaro de Serpento?", "published": "2025-01-27 00:00:00", "content_text": "Serpento estas unu el la 12 signoj de ĉina zodiako, kiu jam estis relative kompleta antaŭ la dinastio Qin (221-206 a.K.).\n\nSurbaze de longdaŭra observado de la naturo, antikvaj ĉinoj malkovris, ke inter la 9-a kaj la 11-a matene (la tempo\"巳, prononce si\") serpentoj kaŝas sin sub herboj kaj ne vagadas sur la vojoj, do en ĉi tiu tempo ili ne vundas homojn. En la okuloj de antikvaj ĉinoj, serpentoj ekmovas sin printempe, aktivas somere, sin retenemas aŭtune kaj dormas vintre, kio akordas kun la vivperiodoj de kultivaĵoj. Cetere, kiam estas pluvego, aperas pli da serpentoj. La mistera serpento estas tiel intime rilata al la vivo de homoj.\n\nAntikvuloj kredis kaj adoris serpentojn. La du dioj de mondkreado en la ĉina mito, Fuxi kaj Nuwa, ambaŭ havis homajn kapojn kaj serpentajn korpojn. Fuxi kaj Nuwa estas la prapatroj de la ĉina nacio, kaj ankaŭ multaj aliaj dioj estis duonhomaj kaj duonserpentaj. Ekzemple, sur la pentrita silkaĵo elterigita el la tombejo (konstruita en Han-dinastio antaŭ 2 000 jaroj) de Mawangdui en Changsha troviĝas diaĵo kun homa kapo kaj serpenta vosto, kiu okupas la centron de la pentraĵo. Historiistoj trovis, ke kiam homa produktiveco daŭre disvolviĝis, la koncepto de \"drako\" (loong-o) aperis kaj superis ĉiujn bestojn, kaj serpento iĝis ordinara. Kompreneble, serpentoj, kiel \"diecaj\" estaĵoj, daŭre ludas gravan rolon en la popola kredo. Ekzemple, la direkt-dio Xuanwu estas testudo kaj serpento, kun serpento interplektita ĉirkaŭ testudo; en Qing-dinastio aperis la romano \"La Kompleta Rakonto de la Blanka Serpento\" pri serpenta feo.\n\nEn la ĉina kulturo, serpento havas duoblan signifon: Ĝi povas esti kaj dio kaj monstro. Ĉinoj kredas, ke serpentoj havas misterajn povojn, kaj ili kapablas alporti benojn kaj katastrofojn al homoj. Ili eĉ povas iĝi senmortaj. Krom \"Legendo de la Blanka Serpento\", ekzistas ankaŭ multaj rakontoj pri afabla repago kaj helpo al malriĉuloj fare de serpentoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/27/content_117688121.htm", "title": "Kelkaj klarigoj pri Printempa Festo", "published": "2025-01-27 00:00:00", "content_text": "La Printempa Festo estas la tradicia ĉina popola festo celebre al novjaro laŭ la tradicia ĉina kalendaro, kiu en decembro pasintjare estis aldonita al la listo de nemateriaj kulturaj heredaĵoj de Unesko. Ĝi estas ligita al antikvaj mitoj kaj tradicioj kaj influis plurajn similajn festojn celebratajn en aliaj landoj.\n\nHomoj amuziĝas en templa foiro en Pekino dum la Printempa Festo en 2024.\n\nOrigino\n\nAgrikulturo estis la ĉefa zorgo de ĉinoj en antikveco, sekve disvolviĝis tradiciaj festoj lige al sezonoj de la jaro. La plej antikvaj registroj de la Printempa Festo estas de la Militantaj Regnoj (475-221 a.K.). Registroj de Qin-dinastio (221-206 a.K.) prezentas ritojn por forpeli malsanojn, nomitajn \"granda nuo\", realigitajn en la lasta tago de la jaro.\n\nKiam Qin sukcesis unuigi la landon, la kutimo disiĝis tra tuta Ĉinio kaj laŭ tempopaso evoluis al la nuna kutimo purigi la domon antaŭ la novjaro. Sed la unua registro pri celebrado de la alveno de nova jaro estas de Han-dinastio (206 a.K.-220 p.K.). Tiam naskiĝis la kutimo de familia reunuiĝo kaj vizitoj al hejmoj de parencoj por bondeziri. En sekvaj dinastioj, aliaj tradicioj sinsekve aldoniĝis, ekzemple familia bankedo antaŭ la alveno de la nova jaro, eksplodigo de petardoj kaj artfajraĵoj por forpeli malbonajn spiritojn, aldono de versparoj kaj la ideogramo fu antaŭ pordoj, la disdono de ruĝaj kovertoj kun mono kaj la tradicio manĝi kelkajn bonaŭgurajn pladojn.\n\nLa mito de\n\nnian\n\nLaŭ antikva mito, la Printempa Festo originas de mitologia besto nomita\n\nnian\n\n(nomo, kiu ankaŭ signifas la vorton \"jaro\" en la ĉina lingvo). Ĉiujare en la Printempa Festo,\n\nnian\n\nvekiĝis kaj iris al vilaĝo por manĝi homojn. Pro tio, vilaĝanoj decidis resti vekaj dum la novjara nokto kaj sin kaŝi de la monstro. Ili rimarkis, ke nian timas la ruĝan koloron, lumon kaj bruon, sekve homoj komencis sin vesti en ruĝaj vestaĵoj, aldoni ruĝajn lanternojn kaj ornamaĵojn al siaj hejmoj, eksplodigi petardojn kaj ludi tamburojn por forpeli la monstron. Tiel vilaĝanoj sukcesis denove vivi en paco kaj nian neniam plu ĝenis ilin.\n\nĈu la ideogramo\n\nfu\n\nsurporde devas esti renversita?\n\nEn la antaŭtago de la Printempa Festo homoj gluas la ideogramon\n\nfu\n\n(feliĉo) sur enirpordo de sia hejmo por allogi feliĉon. Tamen kelkaj homoj uzas ĝin en la ĝusta pozicio, dum aliaj metas ĝin renversite. Fine, kiu estas la ĝusta pozicio por fiksi ĝin? La koncepto malantaŭ tio estas, ke la ideogramo en la ĝusta pozicio allogas la feliĉon al via hejmo, dum la ideogramo renversita celas malpermesi al la feliĉo foriri. Pro tio, kelkaj homoj sugestas uzi la ideogramon en la ĝusta pozicio ekster la domo kaj renversite malantaŭ la pordo por kapti la feliĉon. Sed opinioj pri tio diversas laŭ regionoj kaj eĉ laŭ kutimoj de malsamaj familioj. Kelkaj homoj opinias, ke sufiĉas allogi feliĉon, dum aliaj preferas reteni ĝin per la renversita ideogramo. Do faru laŭ via plaĉo.\n\nKia estas Printempa Festo en Ĉinio?\n\nEn grandaj urboj ekster Ĉinio, la Printempa Festo kutime allogas homojn al ĉinaj kvartaloj por partopreni en riĉaj festivaloj pri la tradicia ĉina kulturo, en kiuj oni prezentas malsamajn dancojn, muzikaĵojn kaj aliajn tradiciojn de Ĉinio. Sed tio okazas ĉefe pro la fakto, ke ĉinoj eksterlande volas kapti la ŝancon por diskonigi la ĉinan kulturon. Do kial oni celebras ĝin en Ĉinio? Unue, la esenca parto de celebrado de la Printempa Festo okazas hejme: familianoj renkontiĝas, kune manĝas, interŝanĝas donacojn, atendas la novjaron kune kaj vizitas parencojn kaj amikojn. Pro tio, grandaj urboj en Ĉinio ofte aspektas kvazaŭ dezertaj en la antaŭtago kaj unua tago de la nova jaro.\n\nHomoj bruligas incenson en templo de Pekino dum la Printempa Festo en 2024.\n\nEscepto estas la regionoj ĉe temploj: Multaj homoj vizitas templojn en la unua tago de la jaro por bruligi incenson kaj bondeziri por la novajaro. Tiu tradicio estigis alian, la templajn foirojn: Pro la amasiĝo ĉe temploj en antikva Ĉinio, surstrataj vendistoj alkutimiĝis al komercado ĉe enirejoj de temploj. Nun la templaj foiroj evoluis al grandaj kermesoj okazantaj en parkoj kaj aliaj publikaj lokoj, ne nepre ĉe temploj. Homoj ŝatas viziti tiujn kermesojn, kie troviĝas diverseco da manĝaĵoj kaj amuzaj ludoj. Kutime ankaŭ okazas artaj prezentoj.\n\nĈu la tradicio ŝanĝiĝas?\n\nDum mia unua Printempa Festo en Ĉinio, mi unuafoje vidis la urbon Pekino dezerta. Mi biciklis dum longa tempo tra la urbocentro, preterpasis turismejojn kaj estis preskaŭ neniu surstrate. Superbazaroj ankaŭ fermiĝis dum la festotagoj, nur kelkaj restis malfermitaj, kun malmultaj laboristoj kaj klientoj, kaj sen replenigo de stokoj. Tio okazis pro tio, ke familioj havas la kutimon stoki manĝaĵojn hejme kaj kuiri dum la festo.\n\nKompreneble ankaŭ plejparto de la restoracioj estis fermitaj pro la kutimo, ke homoj pasigas la Printempan Feston hejme. Mi tamen trovis restoracion malfermitan kaj tie vespermanĝis. Mi rimarkis, ke multaj familioj estis tie kunmanĝantaj kaj komprenis, ke la tradicio iomete ŝanĝiĝas laŭ trajtoj de nia epoko: Kelkaj familioj jam preferas rezervi ĉambron en restoracio anstataŭ kuiri la specialajn pladojn de la Printempa Festo, kies kuirado postulas multe da laboro. Dum sekvaj jaroj mi atestis la evoluon de la apoj pri liverado de manĝaĵoj, produktoj el superbazaro kaj aliaj. Vi mendas, kion vi bezonas kaj post duonhoro ricevas ĝin en via hejmo. Tiuj apoj populariĝis eĉ pli dum la pandemio, tiel ke homoj nuntempe preferas aĉeti, kion ili bezonas per apo, ol persone iri al superbazaroj aŭ restoracioj.\n\nHomoj promenas en turisma strato de Xiamen dum la Printempa Festo de 2023.\n\nDum la Printempa Festo nun mi havas multajn elekteblojn pri restoracioj kaj superbazaroj en la apoj kaj ne plu bezonas iri tra la urbo en serĉado de malfermitaj vendejoj. Mi supozas, ke multaj familioj mendas almenaŭ parton de la manĝaĵoj per apo anstataŭ kuiri ĉiujn pladojn, kaj ankaŭ superbazaraj servoj fariĝis pli oportunaj, tiel ke ne estas tiom grave stoki manĝaĵojn hejme por la Printempa Festo.\n\nAnkaŭ estas pli granda la nombro de ĉinoj, aparte gejunuloj, kiuj preferas kapti la Printempan Feston kiel ŝancon por turisme vojaĝi. Mi havas ĉinajn amikojn, kiuj loĝas proksime de siaj gepatroj kaj ofte ilin vizitas dum la jaro, do en la epoko de la Printempa Festo ili preferas turismi eksterlande. Tiu kutimo estas pli bone akceptata. Sed malgraŭ tiom da ŝanĝiĝoj en nia vivostilo, plejparto de la ĉinoj ankoraŭ preferas pasigi almenaŭ la unuajn du tagojn de la ferio kun familio. Ekde la tria tago, la nombro de turistoj okulfrape kreskas en ĉinaj urboj.\n\nLa tradicioj de la Printempa Festo eble iom ŝanĝiĝos en estonteco, sed ĝia esenco ĉiam restos en la koroj de ĉinoj. Feliĉan Printempan Feston!\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kial en Ĉinio estas Jaro de Serpento? - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/28/content_117686864.htm", "title": "Vaporumitaj farunaĵoj por Printempa Festo en Rizhao", "published": "2025-01-28 00:00:00", "content_text": "Por festi la Printempan Feston, Li Ping, reprezenta heredanto de vaporumitaj farunaĵoj de la urbo Rizhao en la suda parto de Shandong-provinco, preparis specialajn vaporumitajn farunaĵojn. Post knedado, pinĉado, frotado kaj tranĉado, la farunaĵoj akiras malsamajn formojn, ekzemple tiujn de vigla kaj bela \"serpentido, bonaŭgura fiŝo kaj vivecaj floroj florantaj por riĉeco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/29/content_117686905.htm", "title": "Anhui: Vaporumitaj farunaĵoj por ĉina novjaro", "published": "2025-01-29 00:00:00", "content_text": "Kun la alveno de la Prntempa Festo aŭ la ĉina novjaro, Guo Yu, heredanto de la nemateria kultura heredaĵo de vaporumitaj farunaĵoj en la gubernio Suixi de la urbo Huaibei en la provinco Anhui de Ĉinio, laboras en farado de produktoj entenantaj la festan etoson por plenumi la postulojn de la festivala merkato.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/30/content_117686873.htm", "title": "Eklumiĝis Zigong-a Internacia Dinosaŭra Lanterna Festivalo", "published": "2025-01-30 00:00:00", "content_text": "La 31-a Zigong-a Internacia Dinosaŭra Lanterna Festivalo estis inaŭgurita en la urbo Zigong de la provinco Sichuan de Ĉinio. Entute 12 grupoj de grandegaj lanternoj, 7 grupoj de grandaj lanternoj kaj pli ol 200 de mez- kaj malgrandaj lanternoj altiras turistojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-01/31/content_117686897.htm", "title": "Akvofaloj en Tengchong de Yunnan", "published": "2025-01-31 00:00:00", "content_text": "En la urbeto Houqiao de la urbo Tengchong en la provinco Yunnan de sudokcidenta Ĉinio, la kristale klaraj akvofaloj kaj lagetoj prezentas jadsimilan koloron, kaj la spektakla bildo de la akvofaloj altiras amantojn de fotografio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/01/content_117686941.htm", "title": "Neĝskulptaĵoj por vintraj tagoj en Harbino", "published": "2025-02-01 00:00:00", "content_text": "Nuntempe Harbino, la glacia urbo, estas en la plej bona tempo por glaci-neĝa turismo. Estis finkonstruitaj diversaj grandskalaj neĝskulptaĵoj, kiuj estas distribuitaj tra diversaj pitoreskaj lokoj tra la urbo, kaj ili fariĝis unikaj pejzaĝoj de Harbino. La neĝskulptaĵoj estas vidindaj kaj donas ŝancon al turistoj aprezi la ĉarmon de glaci-neĝa arto.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/02/content_117686856.htm", "title": "Vintraj floroj kaj birdoj en sudokcidenta Ĉinio", "published": "2025-02-02 00:00:00", "content_text": "En malvarmaj vintraj tagoj en Tengchong-urbo de Yunnan-provinco daŭras florado de diversaj floroj. Birdoj ludas inter la floroj, formante belan bildon kun printempa vigelco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/03/content_117686959.htm", "title": "Birdrigarde al Harbino en vintro", "published": "2025-02-03 00:00:00", "content_text": "En la malvarma vintro, la glaciaj kaj neĝaj resursoj donis al la urbo Harbino unikan ĉarmon. La Raporto pri Disvolvado de Turismo pri Glacio kaj Neĝo en Ĉinio (2025) montras, ke en la vintra sezono de 2024-2025, la nombro de glaci-neĝaj turistoj antaŭvide atingos 520 milionojn, kaj rilata turisma enspezo superos 630 miliardojn da juanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/04/content_117686966.htm", "title": "Yunnan: Mediamika rivero Jinsha", "published": "2025-02-04 00:00:00", "content_text": "En la lastaj jaroj Suijiang-gubernio de Zhaotong-urbo en Yunnan-provinco de sudokcidenta Ĉinio koncentriĝis pri konstruado de ekologia baro por la medio en la supraj fluoj de Jangzio, amplekse plifortigante protektadon de riveroj, lagoj kaj arbaroj, kaj kunordigado de la sistema administrado de montoj, riveroj, arbaroj, kamparo, lagoj, herbejoj kaj dezertoj, tiuj agoj kreis pli bluan ĉielon, pli verdan medion kaj pli klaran akvon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita en Pekino ekspozicio pri la Jaro de Serpento - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/05/content_117696134.htm", "title": "Forpasis Renato Corsetti", "published": "2025-02-05 00:00:00", "content_text": "UEA profunde bedaŭras informi, ke forpasis D-ro Renato Corsetti (naskiĝis la 29-an de marto 1941) la 1-an de februaro 2025, en la aĝo de 83 jaroj, en Londono. Kiel eksa prezidanto de UEA (2001-2007) kaj honora prezidanto de UEA kaj TEJO, li estis multfaka kaj energia kunlaboranto kaj unu el la plej eminentaj figuroj en la Esperanto-movado, kaj en la itala kaj en la internacia, ekde siaj junaj ĝis siaj lastaj jaroj.\n\nNaskiĝinta en Romo, li komencis sian profesian karieron en banko. Li ekaktivis en la Esperanto-movado fine de la 1960-aj jaroj kaj baldaŭ iĝis prezidanto de TEJO (1971-1973). La estraron de UEA li unue eniris en 1980 kaj oficis ĝis 1986; denove en 1998 kiel vicprezidanto kaj en 2001 kiel prezidanto de UEA. Dum sia longa kariero en UEA li aktivis en multaj komisionoj kaj kunlaboris en multaj projektoj kun aktivuloj tra la mondo, ekzemple en la Instituto Hodler ‘68, kie li estis prezidanto (1980-1986) kaj vicprezidanto (ekde 2002). En 2011, rekonante lian longdaŭran agadon por la asocio, la Komitato de UEA deklaris lin Honora Membro kaj en 2023 nomumis lin Honora Prezidanto okaze de la 108-a Universala Kongreso de Esperanto (UK) en Torino. Li ankaŭ ricevis la premion Deguĉi en 2008. Krom siaj honoraj titoloj kaj premioj en UEA li ankaŭ estis Honora Prezidanto de TEJO.\n\nEn la pasintaj kelkaj jaroj li aktive kunlaboris por informa agado de UEA, kunordigante projektojn pri disvastigado de afiŝoj rilate al lingva justeco kaj okaze de la Esperanto-Tago kaj la Tago de la Gepatra Lingvo. Krome lia agado ne limiĝis en UEA kaj TEJO: li ankaŭ estis estrarano kaj prezidanto de Itala Esperanto-Federacio dum pluraj periodoj. Li estis elektita kiel membro de la Akademio de Esperanto en 1998.\n\nLi estis lingvisto kaj profesoro, ofte prelegante aŭ verkante en Esperanto kaj en la itala pri lingva politiko, Esperanto, infana dulingveco, psikopedagogio de lingvo kaj komunikado. Li aŭtoris multajn artikolojn kaj librojn. Li instruis psikolingvistikon en la Universitato “La Sapienza” de Romo en la 1990-aj jaroj kaj estis profesoro de la Akademio Internacia de la Sciencoj (AIS) en San-Marino.\n\nNia esperantujo perdis gravan kontribuanton kaj unu el la plej gravaj motoroj de la movado.\n\n(el UEA)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Yunnan: Mediamika rivero Jinsha - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/06/content_117698535.htm", "title": "Partoprenu UK-on: alvoko por volontuloj en Brno, 2025", "published": "2025-02-06 00:00:00", "content_text": "La subtena laboro de volontuloj estas nemalhavebla por asocioj kiel UEA kaj ankaŭ por la Universala Kongreso. Se vi pretas kunlabori kiel volontulo por la 110-a Universala Kongreso de Esperanto (UK), kiu okazos en Brno, Ĉeĥio (de la 26-a de julio ĝis la 2-a de aŭgusto 2025), anoncu vin pere de tiu formularo: https://forms.gle/GR26QDWvdWeBKCmx7.\n\nSubvencioj por partopreni la UK-on estas haveblaj danke al la Fondaĵo Partoprenu UK-on de UEA. Pere de ĝi UEA havas la eblon subteni ĉefe la aliĝkotizojn de kelkaj kongresanoj, en kelkaj kazoj ankaŭ la manĝo- kaj loĝad-kostojn, preferinde en la plej malaltaj kategorioj, kaj en esceptaj okazoj la vojaĝkostojn. Homoj el iu ajn lando, kiuj deziras volontuli kaj bezonas tian helpon, povas kandidatiĝi por subvencio.\n\nLa kondiĉoj por kandidatiĝi al la subteno “Partoprenu UK-on” estas:\n\nesti preta ricevi kaj realigi kongresrilatajn taskojn antaŭ, dum kaj post la UK;\n\nesti individua membro aŭ akcepti esti individua membro de UEA;\n\nplenigi ĉi tiun formularon ĝis la limdato, la 28-a de februaro 2025.\n\nEn pasintaj UK-oj volontuloj helpis ĉefe pri fotado, filmado, helpoj en prelegejoj (teknika kaj kunordiga) kaj en la Libroservo de UEA, sed la taskoj povas esti tre variaj. En la formularo vi havas la eblon prezenti por kiu(j) tasko(j) vi pli emas helpi.\n\nUEA antaŭdankas al kandidatoj pro la interesiĝo pri tiu subteneblo kaj varme invitas donacemulojn kontribui al Fondaĵo Partoprenu UK-on, kiu helpas diversigi kaj demokratiigi nian plej gravan kongreson: https://uea.org/alighoj/donacoj/partoprenu_uk.\n\nLa 2-a aliĝperiodo de la UK daŭros ĝis la 31-a de marto 2025. Se vi ankoraŭ ne aliĝis, ne maltrafu la okazon facile kaj rapide aliĝi, daŭre kun rabato, per nia reta aliĝilo: https://uk.esperanto.net/2025 (eblas donaci dum la aliĝo).\n\n(el UEA)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Forpasis Renato Corsetti - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/06/content_117698712.htm", "title": "Torĉa stafetado de 9-aj Aziaj Vintraj Ludoj okazis en Harbino", "published": "2025-02-06 00:00:00", "content_text": "La 3-an de februaro okazis en Harbino la torĉa stafetado por la 9-aj Aziaj Vintraj Ludoj.\n\nLa 11-kilometra stafetado preteriris la gravajn vidindaĵojn de Harbino, la urbo de glacio kaj neĝo. 120 torĉoportantoj de ĉiuj rondoj laŭvice portis la torĉon, kun pasio kaj vigleco por tiu sporta evento, kiu kunfandiĝas kun la azian stilo, ĉina grandiozeco kaj loka karakterizo. Vespere de la 7-a de februaro, estos lumigita la ĉefa torĉturo en la malferma ceremonio de la Aziaj Vintraj Ludoj kaj la fajro daŭre brulos ĝis la fermo de la sportkunveno.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Partoprenu UK-on: alvoko por volontuloj en Brno, 2025 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/07/content_117700352.htm", "title": "Bonveniga bankedo por gravaj invititoj al 9-aj Aziaj Vintraj Ludoj", "published": "2025-02-07 00:00:00", "content_text": "Vespere de la 7-a de februaro okazos malferma ceremonio de la 9-aj Aziaj Vintraj Ludoj en Harbino, Heilongjiang-provinco de nordorienta Ĉinio. Ĉina prezidanto Xi Jinping ĉeestos al la ceremonio kaj deklaros malfermon de la Ludoj.\n\nTagmeze de la 7-a de februaro, prezidanto Xi Jinping okazigis bonvenigan bankedon por eksterlandaj gvidantoj invititaj al Ĉinio por ĉeesti la malferman ceremonion.\n\nLa eksterlandaj gvidantoj estas Haji Hassanal Bolkiah, bruneja sultano, Sadyr Japarov, kirgiza prezidento, Asif Ali Zardari, pakistana prezidento, Phaethongthan Chinnawat, tajlanda ĉefministro, kaj Woo Won-sik, parolanto de Nacia Asembleo de la Korea Respubliko.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Torĉa stafetado de 9-aj Aziaj Vintraj Ludoj okazis en Harbino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/07/content_117700538.htm", "title": "Aziaj Vintraj Ludoj portas komunajn aspirojn de Azio al paco, prospero kaj amikeco", "published": "2025-02-07 00:00:00", "content_text": "Ĉina prezidanto Xi Jinping diris en la 7-a de februaro, ke la 9-aj Aziaj Vintraj Ludoj enkorpigas la komunajn aspirojn de la azia popolo al paco, prospero kaj amikeco. Li faris la rimarkojn en bonveniga bankedo antaŭ la malferma ceremonio de la Ludoj en Harbino.\n\nLi alvokis Azion persisti en la komuna revo pri paco kaj amikeco, kune kontribui al konstruado de egala kaj orda multpolusa mondo. Li ankaŭ emfazis la komunan serĉadon de prospero kaj disvolviĝo, alvokante la azian popolon serĉi komunan progreson kaj aldoni impulson en ekonomian tutmondiĝon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Bonveniga bankedo por gravaj invititoj al 9-aj Aziaj Vintraj Ludoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/08/content_117698700.htm", "title": "Printempa Festo, tutmonde konata festivalo", "published": "2025-02-08 00:00:00", "content_text": "Kroata ĉinologo Ivica Bakota en intervjuo diris, ke la ĉina novjaro kun kreskanta tutmonda influo estas unu el la plej okulfrapaj kulturaj fenomenoj tutmonde.\n\n\"La sperto estas vere mirinda. La ekscito estas palpebla en la tagoj antaŭ la novjaro, ĉar fervojaj stacidomoj kaj flughavenoj estas plenplenaj de milionoj da homoj, kiuj deziras reunuiĝi kun siaj familioj. La energio estas superforta,\" diris Ivica Bakota.\n\nLi diris, ke la esenco de la Printempa Festo kuŝas ne nur en la festado kaj artfajraĵoj. \"Temas pri reunuiĝo, pri vojaĝado de grandaj distancoj nur por esti kun amatoj, kiom ajn maloportuna estos la vojaĝo, kaj tio estas kio faras ĉi tiun feston tiel rimarkinda.\"\n\nLa signifo de la Printempa Festo estis plue substrekita en decembro, kiam Unesko metis la Printempan Feston en la reprezentan liston de la nemateria kultura heredaĵo de la homaro. La rekono elstarigas la riĉajn tradiciojn de la festo kaj ĝian rolon en unuigado de la ĉina socio.\n\nBakota diris, ke la ago de Unesko reflektas \"la grandan viglecon\" de la ĉina kulturo kaj servas kiel atesto pri la fortikeco de la ĉina civilizacio, kiu prosperas en pli ol 5 000 jaroj.\n\nBakota rimarkigis, ke ĉirkaŭ kvinono de la monda loĝantaro festas la Printempan Feston en diversaj formoj, kaj preskaŭ 20 landoj faris la Printempan Feston kiel laŭleĝan feston, reflektante la tutmondan influon de la ĉina kulturo. \"Ni povas diri, ke la ĉina novjaro fariĝis tutmonde konata festivalo, kaj mi opinias, ke ĝi estas ĉefe pro la efiko de la ĉina kulturo,\" li diris.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Partoprenu UK-on: alvoko por volontuloj en Brno, 2025 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/08/content_117701951.htm", "title": "Xi Jinping ĉeestis malferman ceremonion de 9-aj Aziaj Vintraj Ludoj", "published": "2025-02-08 00:00:00", "content_text": "Vespere de la 7-a de februaro ĉina prezidanto Xi Jinping ĉeestis la malferman ceremonion de la 9-aj Aziaj Vintraj Ludoj en Harbino, ĉefurbo de la ĉina nordorienta provinco Heilongjiang. Xi Jinping deklaris la ludojn malfermitaj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Aziaj Vintraj Ludoj portas komunajn aspirojn de Azio al paco, prospero kaj amikeco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/11/content_117706411.htm", "title": "Mesaĝo de UEA okaze de la Internacia Tago de la Gepatra Lingvo, 21 februaro 2025", "published": "2025-02-11 00:00:00", "content_text": "En 2025 ni festas la 25-an Internacian Tagon de la Gepatra Lingvo. Tiu speciala tago, markita de Unuiĝintaj Nacioj kaj Unesko tuj komence de la 21-a jarcento celas memorigi pri la graveco de lingvoj por persona evoluo kaj socia partopreno, kaj precipe pri la rajto komenci sian lernadon en sia denaska lingvo por povi maksimume sinrealigi kaj maksimume partopreni la socion jam komence de la vivo.\n\nReduktiĝo de lingva diverseco ofte ligiĝas al redukto de kultura diverseco kaj biodiverseco. Lingvoj portas sciojn kaj spertojn de unu generacio al alia. Lingvoj nin akompanas ĉie kaj en ĉiu ago de la vivo: en la hejmo, en edukado, en politika partopreno, en artoj kaj sciencoj.\n\nNi notas, ke ni nun travivas la Internacian Jardekon de Indiĝenaj Lingvoj (2022-2032), kiu celas antaŭenigi lingvajn homajn rajtojn de indiĝenaj popoloj, kaj garantii ke ili povu konservi, revivigi kaj disvastigi la gepatrajn lingvojn. Universala Esperanto-Asocio dediĉis sian kongreson de 2022 al tiu Internacia Jardeko.\n\nLingvoj gravas por daŭripova evoluigo kaj por plena partopreno en la socio. Lingvaj demandoj ne ricevis sufiĉan atenton en la ĝenerala debato pri la Celoj por Daŭripova Evoluigo.\n\nEn 2020 nia Asocio publikigis en Esperanto sian Gvidilon al la 17 Celoj por Daŭripova Evoluigo. La Gvidilo atentigis, ke sen efika lingva komunikado la Celoj ne povos plene realiĝi – ĉar lingvoj formas la bazon de komunikado, kaj dudirekta komunikado estas necesa por komuna laboro: lingvoj estas kaj por paroli kaj por aŭskulti. La Gvidilo substrekas la gravecon de lingvolernado, por maksimumigi dialogon por atingi komunan celon: pacon, prosperon, kaj interkomprenon. Ĝi notas, ke, inter tiuj lingvoj, la ideo malantaŭ la internacia lingvo Esperanto aparte emfazas egalecon, pacon kaj kunlaboron.\n\nNi tion ripetas: lingvaj rajtoj plenumas esencan rolon por antaŭenigi dialogon, kunlaboron, inkluzivecon kaj justajn sociojn. Ni tion aparte memoru okaze de la Internacia Tago de la Gepatra Lingvo 2025.\n\n(el UEA)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping ĉeestis malferman ceremonion de 9-aj Aziaj Vintraj Ludoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/12/content_117708438.htm", "title": "Giĉeto de ĉina animaciaĵo Ne Zha 2 superis 9 miliardojn da juanoj", "published": "2025-02-12 00:00:00", "content_text": "Ĝis la 8-a horo kaj 20 minutoj de la 12-a de februaro, la giĉeto de ĉina animaciaĵo\n\nNe Zha 2\n\nsuperis 9 miliardojn da juanoj (ĉirkaŭ 1.3 miliardoj da usonaj dolaroj), iĝante la 24-a filmo, kies totala enspezo (inkluzive de antaŭvendo) en la lando atingis 8 miliardojn da juanoj.\n\nNe limigita nur al la ĉina merkato,\n\nNe Zha 2\n\nestas preta disvastigi sin al la tuta mondo. Oni planas lanĉi ĝin en Aŭstralio kaj Nov-Zelando la 13-an de februaro, kaj en Usono kaj Kanado la 14-an de februaro. Kvankam la enkinejigo de la filmo okazos post kelkaj tagoj, tamen la biletoj por la plej multaj agenditaj sesioj jam elĉerpiĝis. Cetere,\n\nNe Zha 2\n\nfariĝis varma temo en usonaj sociaj retoj.\n\nFakaj analizistoj nun atente pristudas, ĉu\n\nNe Zha 2\n\npovas daŭrigi sian impeton kaj starigi eĉ pli altajn rekordojn en la venontaj tagoj. Koncernaj retejoj denove ŝanĝis la prognozon de ilia enlanda giĉeto, nun ĝi eble superos 16 miliardojn da juanoj. Nun, por la unua fojo, oni atendas, ke ĉina filmo transpasos la sojlon de 10 miliardoj da juanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mesaĝo de UEA okaze de la Internacia Tago de la Gepatra Lingvo, 21 februaro 2025 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/12/content_117709126.htm", "title": "Feliĉan Lanternan Feston", "published": "2025-02-12 00:00:00", "content_text": "La Lanterna Festo, kulmino de la ĉina novjaro, estas celebrata en la 15a tago de la unua monato laŭ la ĉina tradicia kalendaro. En la festo oni kutime kuniĝas kun siaj familianoj, rigardas la lunon, lumigas lanternojn kaj manĝas pastobuletojn faritajn el faruno de glueca rizo.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/13/content_117708701.htm", "title": "Ĉu vi rajtas senvize viziti Ĉinion? Jen kelkaj klarigoj", "published": "2025-02-13 00:00:00", "content_text": "En la lastaj jardekoj, dum multaj landoj interkonsentis pri reciproka nepostulo de turismaj vizoj aŭ simpligis la vizpetan procezon per alpreno de rimedoj kiel reta vizpeto. Ĉinio, tamen, ankoraŭ dum longa tempo preferis daŭrigi pli rigoran politikon pri vizoj. Kiel rezulto, multaj turistoj, ekzemple brazilanoj promenantaj en Azion preferis lasi viziton al Ĉinio por alia fojo.\n\nTuristoj vizitas la Grandan Muron en Pekino.\n\nBonŝance la \"alia fojo\" alvenis! En la lastaj jaroj la ĉina registaro kreis kaj perfektigis plurajn politikojn por simpligi la vizpetan procezon kaj faciligi senvizan turismon en la lando, ekzemple la politiko pri senviza trafiko en Ĉinio por civitanoj de 54 landoj, 30-taga senviza turismo en Ĉinio por civitanoj de 34 landoj, kaj la senviza trafiko por pasaĝeroj de internaciaj krozŝipoj.\n\nCivitanoj de kelkaj landoj rajtas viziti Ĉinion senvize\n\nHomoj kun pasporto el unu el la jenaj landoj rajtas senvize viziti Ĉinion: Brunejo, Francio, Germanio, Italio, Hispanio, Nederlando, Malajzio, Svislando, Irlando, Hungario, Aŭstrio, Belgio, Luksemburgio, Nov-Zelando, Aŭstralio, Pollando, Portugalio, Grekio, Kipro, Slovenio, Slovakio, Norvegio, Finnlando, Danio, Islando, Andoro, Monako, Liĥtenŝtejno, Korea Respubliko, Bulgario, Rumanio, Kroatio, Montenegro, Norda Makedonio, Malto, Estonio, Litovio kaj Japanio. Civitanoj el tiuj landoj rajtas senvize viziti Ĉinion por turismo, negocoj, vizitoj al parencoj kaj amikoj, interŝanĝoj aŭ trafiko. Ili rajtas resti en Ĉinio en maksimume 30 tagoj. Se via vizito estas por alia celo, necesas peti vizon al la ĉina konsulejo plej proksima al via hejmo.\n\nKio estas la senviza trafiko?\n\nLa vorto trafiko estas kutime uzata por portempa halto antaŭ ol alveno al la celata loko. Kelkaj mezorientaj urboj, kiel Daŭho, Dubajo kaj Istambulo, estas pioniroj pri estigo de politikoj por instigi turistojn en trafiko tra lokaj flughavenoj kapti la ŝancon por turismi en la urbo. En multaj gravaj internaciaj flughavenoj tra la mondo oni povas mendi de kelkhora ekskurso ĝis senkosta kelktaga plilongigo de la restado en la lando, kun specialaj vizoj disponeblaj al tiuj pasaĝeroj en la flughaveno mem. La unuaj provoj de Ĉinio pri senviza trafiko kaj senviza turismo estis en Hainan-insulo en la pasinta jardeko. Ekde 2023 Ĉinio plivastigis similajn projektojn al aliaj regionoj, kiel Pekino, Tianjin, Hebei, Ŝanhajo, Jiangsu kaj Zhejiang. La sukceso de la programo rezultis en sinsekvaj plivastigoj de la listo de viziteblaj lokoj kaj plilongigo de la restado.\n\nAliflanke, tiu ĉina politiko ankaŭ konfuzigas multajn homojn, kaj pro la oftaj aktualigoj, kaj pro la diskonigo de nekompletaj, neklaraj aŭ eĉ misgvidaj informoj en kelkaj retejoj. Por ĉiam legi la plej aktualajn informojn, mia sugesto estas viziti la portalon de internaciaj servoj de la ŝanhaja registaro (https://english.shanghai.gov.cn/), disponebla en la lingvoj ĉina, angla, hispana, korea, japana, germana, franca, rusa, portugala kaj araba kaj aktualigata en ĉiu labortago.\n\nLa nuna politiko de Ĉinio pri senviza trafiko celas faciligi al homoj alvenintaj en Ĉinion por sekve veturi al alia lando, kiu ne estas sia propra hejmlando, povu eliri la flughavenon kaj promeni tra Ĉinio dum maksimume 10 tagoj, sen nepre reveni al la sama flughaveno por forlasi la landon. Ekzemple, se vi aĉetis bileton Brazilo-Ĉinio-Tajlando-Brazilo, vi povas profiti de la senviza trafiko en Ĉinio, ĉar Tajlando estas via celloko. Se vi aĉetos ir-revenan bileton por viziti nur Ĉinion, tiukaze via cellando estas Ĉinio, sekve vi bezonas vizon. Halto en iu flughaveno dumvoje inter Ĉinio kaj via lando ne sufiĉas por ke tiu lando estu konsiderata via cellando, ĉar oni atendas, ke atinginte sian celatan lokon, oni efektive trapasu landliman inspekton kaj restu en la lando dum iom da tempo.\n\nSenviza trafiko nuntempe estas disponebla por nur 60 havenoj kaj flughavenoj de Ĉinio, distribuitaj tra 24 provincoj, municipoj kaj aŭtonomaj regionoj, inkluzive de la ĉefaj internaciaj flughavenoj de la lando, kiel tiuj de Pekino (ĉefurbo kaj Daxing) kaj Ŝanhajo (Hongqiao kaj Pudong). Por ĝui senvizan trafikon vi nepre devas eniri kaj eliri la landon per du el la 60 terminaloj listigitaj. La senviza trafiko por pasaĝeroj de krozŝipoj sekvas aliajn regulojn. Ĝi estas nur por turismaj grupoj sub gvido de rajtigitaj turismaj firmaoj kaj estas valida por civitanoj de ajna lando por periodo de maksimume 15 tagoj. La grupo nepre devas eniri kaj eliri Ĉinion en la sama ŝipo.\n\nKion fari por viziti Ĉinion kiel pasaĝero en trafiko?\n\nLaŭ klarigo en la portalo pri servoj de Pekino (https://portuguese.beijing.gov.cn/travellinginbeijing/144hourvisafreetransit/index.html), ankaŭ disponebla en pluraj lingvoj, vi devas unue informi vian intencon viziti Ĉinion kiel pasaĝero en trafiko al la aviada kompanio, kiu transportos vin al Ĉinio. Ĉiuj aviadaj firmaoj flugantaj al Ĉinio estis informitaj pri la politiko kaj scias kiel helpi vin.\n\nAlveninte en Ĉinion, vi devos peti en la flughaveno permeson por senviza trafiko kaj montri al ĉinaj aŭtoritatoj viajn aviadajn biletojn, aparte tiun uzotan de vi por forlasi la landon, kun la numero de via sidloko kaj nomo de via celloko. Vi ankaŭ bezonos montri pasporton validan dum minimume tri monatoj depost via eniro en Ĉinio kaj kun almenaŭ du folioj sen vizoj nek stampoj. Krom tio, vi ankaŭ bezonos plenigi la formularon pri alveno kaj foriro de Ĉinio, disponebla en la flughaveno. Se vi bezonas vizon por eniri vian cellandon, ankaŭ ĝin vi devos montri.\n\nĈinaj aŭtoritatoj povos peti, se necese, aldonajn informojn kaj dokumentojn por atesti la celon de via vizito al Ĉinio kaj vian kapablon por pagi la rilatajn kostojn. Pro tio, oni rekomendas, ke vi kunportu pruvojn de hotelrezervoj kaj de via financa bonstato, ekzemple bankaj konteltiroj aŭ kreditkartoj. Post trairi landliman inspekton, vi devos preni vian bagaĝon kaj trairi doganan inspekton, submetiĝante al la samaj reguloj validaj por la aliaj pasaĝeroj. Via tempo de restado en Ĉinio estos kalkulita surbaze de la momento, kiam vi sin prezentis por landlima inspekto en la flughaveno kaj la antaŭplanita ekiro de via flugo. Se tiu tempo estos pli longa ol 240 horoj, vi ne rajtos eniri Ĉinion senvize.\n\nKiujn lokojn vi povas viziti?\n\nEnirinte en Ĉinion senvize, vi povos libere cirkuli tra la municipoj Pekino, Ŝanhajo, Chongqing kaj Tianjin kaj la tuta teritorio de la provincoj Hebei, Liaoning, Jiangsu, Zhejiang, Anhui, Shandong, Fujian, Henan, Hubei, Hunan, Guangdong, Hainan, Guizhou kaj Shaanxi. En la provincoj Shanxi, Heilongjiang, Jiangxi, Sichuan kaj Yunnan, kaj en la aŭtonoma regiono Guangxi, trafiko estas permesata nur en kelkaj urboj kaj aŭtonomaj prefektejoj.\n\nAtentigoj:\n\n-- Ĉiam priesploru aktualigitajn informojn en fidindaj retejoj antaŭ ol vojaĝi. Ne tre fidu respondon de artefarita intelekto, ĉar kutime iliaj datumbazoj estas malaktualaj je almenaŭ kelkaj monatoj.\n\n-- Zorge planu vian vojaĝon.\n\n-- Certiĝu, ke la flughavenoj elektitaj de vi por eniri kaj eliri Ĉinion estas listigitaj en la programo pri senviza trafiko kaj ke la lokoj vizitotaj de vi estas ĉiuj en la areo kovrita de la programo.\n\n-- Senviza trafiko permesas al vi viziti plejparton de la turismejoj en Ĉinio, do ĝi estas sufiĉa por la bezono de plej multaj turistoj. Se vi tamen dezitas viziti ankoraŭ aliajn lokojn en la lando, vi bezonos peti turisman vizon al Ĉinio.\n\n-- Kvankam ne postulata, vojaĝasekuro kovranta kuracajn elspezojn kaj urĝaĵojn estas tre rekomendata.\n\n-- Se vi tranoktos ĉe amiko aŭ parenco, ne forgesu registriĝi ĉe la proksima policejo ene de 24 horoj. Se vi gastiĝos en hotelo, la hotelo mem registros vin.\n\nVerkis kaj fotis: Rafael Henrique Zerbetto\n\nGiĉeto de ĉina animaciaĵo <em>Ne Zha 2</em> superis 9 miliardojn da juanoj - esperanto.china.org.cn\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/13/content_117711603.htm", "title": "Noktaj pejzaĝoj de Harbino, urbo de la 9-aj Aziaj Vintraj Ludoj", "published": "2025-02-13 00:00:00", "content_text": "La 12-a de februaro estas la Lanterna Festo. En Harbino, gastiganta urbo de la 9-aj Aziaj Vintraj Ludoj, ĉie estis agrabla festa etoso. Kiam la arĝenta luno leviĝis, la tuta urbo brilis.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi rajtas senvize viziti Ĉinion? Jen kelkaj klarigoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/14/content_117711595.htm", "title": "\"Maro de diamantoj\" en Harbino", "published": "2025-02-14 00:00:00", "content_text": "Ĉiujare, post kiam oni rikoltis glacipecojn sur Songhua-rivero en Harbino, la glaciaj restaĵoj amasiĝas sur la glacikampo ĉe la bordo. Ili aspektas kristale klaraj sub la sunlumo. Pro la granda nombro de la glacipecoj, oni nomas la lokon \"maro de diamantoj\".\n\nEkde 2023 la \"maro de diamantoj\" ĉiutage akceptas multajn turistojn. Ĉi tiu loko, kiu iam estis konata nur de lokanoj kaj amatoraj fotistoj, fariĝis unu el la plej serĉataj turismaj celoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉu vi rajtas senvize viziti Ĉinion? Jen kelkaj klarigoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/17/content_117713955.htm", "title": "Fiŝlanterna parado celebre al Lanterna Festo en Pekino", "published": "2025-02-17 00:00:00", "content_text": "La 12-an de februaro, celebre al la Lanterna Festo, homoj vestitaj per tradiciaj ĉinaj vestaĵoj ĉeestis fiŝlanternan paradon ĉe la strato Moshikou en la distrikto Shijingshan de Pekino. Tio kreis gajan festan etoson kaj por lokanoj kaj por turistoj.\n\nTradukis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">\"Maro de diamantoj\" en Harbino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/17/content_117713960.htm", "title": "Ĉinaj kuracistoj faris gravan malkovron pri stomaka kancero", "published": "2025-02-17 00:00:00", "content_text": "Kuracistoj de la hospitalo Renji de Ŝanhajo, orienta Ĉinio, faris malkovron pioniran en la mondo. Ili konkludis, ke kresko en la kvanto de du specioj de streptokokoj en homaj fekaĵoj indikas altan riskon pri stomaka kancero kaj faciligas fruan diagnozon de la malsano, laŭ diskonigo fare de la hospitalo la 12-an de februaro. La du specioj de streptokokoj estas\n\nstreptococcus constellatus\n\nkaj\n\nstreptococcus anginosus\n\n.\n\nLa teamo, sub la gvido de profesoro Fang Jingyuan, de la departemento pri digesta medicino de la hospitalo asociita al la Lernejo pri Medicino de la universitato Jiaotong de Ŝanhajo jam registris patenton kaj laboras en disvolvado de testilo, per kiu oni povos kontroli la riskon disvolvi stomakan kanceron, deklaris la hospitalo.\n\n\"Tiu senriska metodo povas estigi revolucion en la maniero kontroli kancerajn kaj antaŭkancerajn kondiĉojn,\" klarigis profesoro Fang, kies teamo faris sinsekvajn kontribuojn al la kampo de frua diagnozo kaj preventado de stomak-intesta kancero kaj antaŭkanceraj malsanoj. Stomaka kancero estas unu el la malsanoj plej oftaj kaj kiuj plej mortigas en la mondo, kaj kronika atrofia gastrito estas ĝia unua antaŭkancera kondiĉo.\n\nFrua identigo de stomaka kancero delonge estis granda defio, ĉar gastroskopio, pro kosto kaj teknikaj postuloj, ne povas esti aplikata vast-skale, diris fakuloj. Esploristoj de la teamo rakontis, ke la testilo por detekti fruan stomakan kanceron entenas signifan klinikan valoron kaj havas potencialon alporti esperon al vasta nombro da pacientoj en la estonteco.\n\nTradukis: Rafael Henrique Zerbetto\n\nFonto:\n\nhttps://english.shanghai.gov.cn/\n\n<span style=\"font-family: \"times new roman\"; font-size: 20px;\">Giĉeto de ĉina animaciaĵo <em>Ne Zha 2</em> superis 9 miliardojn da juanoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/18/content_117718879.htm", "title": "Saluto de Pluvakvo", "published": "2025-02-18 00:00:00", "content_text": "Hodiaŭ komenciĝis la sunperiodo Pluvakvo, la dua el la 24 sunperiodoj laǔ la ĉina tradicia kalendaro.\n\n<span style=\"font-family: \"times new roman\"; font-size: 20px;\">Fiŝlanterna parado celebre al Lanterna Festo en Pekino - esperanto.china.org.cn</span>\n\nEl Popola Chinio", "author": null, "categories": ["Videoj"], "audio_links": null}
{"url": "http://esperanto.china.org.cn/2025-02/18/content_117718923.htm", "title": "12 miliardoj da juanoj! Giĉeto de ĉina animaciaĵo Ne Zha 2 atingis novan sukceson", "published": "2025-02-18 00:00:00", "content_text": "Ĝis la 17-a de februaro, la giĉeto de ĉina animaciaĵo\n\nNe Zha 2\n\nsuperis 12 miliardojn da juanoj (ĉirkaŭ 1.65 miliardoj da usonaj dolaroj), iĝante la 10-a filmo, kies totala enspezo (inkluzive de antaŭvendo) en la lando atingis 8 miliardojn da juanoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fiŝlanterna parado celebre al Lanterna Festo en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/19/content_117718898.htm", "title": "Tajlanda ĉefministro: Rilatoj inter Ĉinio kaj Tajlando kreskos kun stabileco kaj daŭripovo", "published": "2025-02-19 00:00:00", "content_text": "La jaro 2025 estas la 50-a datreveno de la diplomatiaj rilatoj inter Ĉinio kaj Tajlando. Dum la pasinta duonjarcento, la duflankaj rilatoj senĉese profundiĝis, donante fruktdonajn atingojn en politika, ekonomia kaj kultura kampoj. La 6-an de februaro tajlanda ĉefministro Paetongtarn Shinawatra ricevis intervjuon de ĉina raportisto dum sia vizito al Ĉinio.\n\nTajlanda ĉefministro Paetongtarn Shinawatra (maldekstre) ricevas intervjuon.\n\nPaetongtarn Shinawatra diris, ke ŝi renkontiĝis kun ĉina prezidanto Xi Jinping, tio estas ŝia dua renkontiĝo kun prezidanto Xi post ilia unua renkontiĝo en Peruo. En 2022 en la vizito de prezidanto Xi Jinping al Tajlando, li kaj tajlandaj gvidantoj atingis gravan interkonsenton pri konstruado de ĉin-tajlanda komunumo de komuna estonteco. Paetongtarn Shinawatra alte taksis ĉi tiun interkonsenton kaj diris, ke la du flankoj okupiĝis pri profundaj diskutoj pri novaj politikoj.\n\nTajlando estas unu el la plej gravaj landoj laŭ \"La Zono kaj Vojo\". Ĉinio kaj Tajlando profundigis kunlaborojn en komerco, turismo, kulturo kaj mildigo de malriĉeco, senĉese plifortigante la socian fundamenton por la ampleksa strategia kunlabora partnereco inter la du ŝtatoj.\n\nLa amikeco inter Ĉinio kaj Tajlando daŭras de jarmiloj, kaj la ligo de \"Ĉinio kaj Tajlando estas unu familio\" plifortiĝas kun la tempo. Kun la pli larĝa perspektivo pri konstruado de ĉin-tajlanda komunumo de komuna estonteco por plifortigita stabileco, prospero kaj daŭripovo, la du flankoj devas konstrui sur pasintaj atingoj kaj kunlabori man-en-mane por liveri pli solidan progreson en la konstruado de la ĉin-tajlanda komunumo kaj doni pli da avantaĝoj al la dulandaj popoloj, al la regiono kaj al la tuta mondo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fiŝlanterna parado celebre al Lanterna Festo en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/20/content_117724484.htm", "title": "Eksterlandanoj rajtas uzi senhoman kontrolejon ĉe limo de Makao", "published": "2025-02-20 00:00:00", "content_text": "Laŭ anonco de Publik-sekureca Polico de Makao la 15-an de februaro, ekde la 19-a de februaro homoj kun pasporto de Brazilo kaj Germanio kun aĝo de minimume 11 jaroj rajtas uzi la eletronikan kontrolejon ĉe la limoj de tiu speciala administra regiono de Ĉinio post sukcese registriĝo por tiu servo. Krom civitanoj de Brazilo kaj Germanio, la servo ankaŭ estas disponebla de pli longa tempo al civitanoj de Aŭstralio, Korea Respubliko, Portugalio kaj Singapuro.\n\nTiu nova administra rimedo sin ligas al la politikoj de la loka registaro por allogi pliajn internaciajn rimedojn kaj estigi ŝlosilan platformon por interŝanĝoj kaj interkompreno inter Ĉinio kaj aliaj landoj, laŭ la instruoj de ĉina prezidanto Xi Jinping por la registaro de la Makaa Speciala Administra Regiono pri estigo de pli altnivela pordmalfermo al la mondo, klarigis la anonco.\n\nRegistriĝo por uzo de elektronikaj kontrolejoj estas disponebla ĉiutage de la 10-a matene ĝis la sepa posttagmeze ĉe la Barila Pordego, Qingmao, ponto Honkongo-Zhuhai-Makao, Pasaĝer-terminalo de la Ekstera Haveno, pasaĝer-terminalo de Taipa, Internacia Flughaveno de Makao kaj la makaa flanko de la komuna kontrolejo Makao-Hengqin, kaj ankaŭ de la 9-a matene ĝis la 5-a posttagmeze dum labortagoj ĉe la Oficejo pri Enmigrado de la Publik-sekureca Polico de Makao.\n\nEn la anonco, la Publiksekureca Polico atentigis ĉiujn interesatojn pri tiu servo, ke por registriĝo ili bezonas kunporti siajn pasportojn, validaj por almenaŭ la sekvaj 90 tagoj, por registriĝi, kaj tiuj kun aĝo inter 11 kaj 17 jaroj nepre devas esti akompanataj de unu el siaj gepatroj aŭ kuratoro, kiu devas kunporti la originalan naskiĝatestilon de la malplenaĝulo kaj iliajn identigilojn. Se la akompananto estas kuratoro, tiu devas ankaŭ provizi pruvon de leĝagnoskata rilato kun la malplenaĝulo.\n\nLa anonco substrekas, ke la Publik-sekureca Polico, per antaŭenigo de la koncepto \"popol-orientita, reformo kaj novigo, alpreno de teknologio kaj kontinua plifortigo\" daŭre disvolvos altkvalitajn migrajn servojn kaj regularojn por pliefikigi inspektojn kaj faciligi transiron de limoj, kun la celo plifortigi interŝanĝojn inter homoj de Ĉinio kaj aliaj landoj, kaj plu kontribuos por la altkvalita disvolvado de la regiono de la Granda Golfo Guandong-Hongkongo-Makao.\n\nRedaktis: Rafael Henrique Zerbetto\n\nFonto: Expat Channel\n\nTajlanda ĉefministro: Rilatoj inter Ĉinio kaj Tajlando kreskos kun stabileco kaj daŭripovo - esperanto.china.org.cn\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/21/content_117724474.htm", "title": "Komerca interparolo inter ĉinaj kaj kazaĥaj entreprenistoj estas fruktodona", "published": "2025-02-21 00:00:00", "content_text": "Internacia Kunlabora Centro de Horgos ĉe la ĉin-kazaĥa landlimo\n\nKazaĥio alte taksas la gravecon de longdaŭra kunlaboro kun Ĉinio en la kampoj de komerco kaj investo, kaj la lando estas ŝlosila partoprenanto de la iniciato \"La Zono kaj Vojo,\" tion diris Raimbek Batalov, prezidanto de la estraro de la Nacia Ĉambro de Entreprenistoj de Kazaĥio de Atameken. De la 10-a ĝis la 13-a de februaro, delegacio de pli ol 30 ĉinaj entreprenoj vizitis Astanon kaj Almaton por interŝanĝi kun siaj kazaĥaj partneroj pri kunlabora potencialo en ŝlosilaj kampoj kiel komerco de petrolo kaj gaso, pura energio kaj elektronika komerco.\n\n\"Ni tre ĝojas labori kun niaj ĉinaj partneroj por akiri atingojn, interŝanĝi spertojn kaj malfermi novajn ĉapitrojn en komerca kunlaboro,\" Batalov diris. La pragmata kunlaboro inter la du landoj baziĝas sur reciproka fido, egaleco kaj komuna prospero. Nun Ĉinio estas la plej granda komerca partnero de Kazaĥio kaj ĉefa fonto de investo. Establita en 2013, la Nacia Ĉambro de Entreprenistoj de Atameken ludas unikan rolon en antaŭenigo de ekstera komerco kaj stimulado de ekonomia vigleco. Ĝi ne nur helpas kazaĥajn entreprenojn eniri internaciajn merkatojn, sed ankaŭ kreas justan kaj oportunan komercan medion por eksterlandaj investantoj en Kazaĥio.\n\nLa interkonektiĝo de transporta infrastrukturo estas la baza ŝtono de stabila kaj longdaŭra ĉin-kazaĥa komerca kunlaboro. Kun sia avantaĝa geografia situo, Kazaĥio celas evoluigi transitajn koridorojn kaj trairejojn. Agrikulturo estas ŝlosila kampo de duflanka kunlaboro, kaj Kazaĥio bonvenigas ĉinajn agrikulturajn kaj brutajn firmaojn starigi fabrikojn en la lando.\n\n\"Ni pretas konstrui pli da platformoj por antaŭenigi kunlaboron inter la komercaj komunumoj de ambaŭ landoj,\" li diris. \"Ni esperas, ke ĉi tiuj platformoj finfine fariĝos efikaj mekanismoj por plivastigi la ĉin-kazaĥan ekonomian kaj komercan kunlaboron kaj kontribui al la disvolviĝo kaj profundigo de konstanta ampleksa strategia partnereco inter la du landoj.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tajlanda ĉefministro: Rilatoj inter Ĉinio kaj Tajlando kreskos kun stabileco kaj daŭripovo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/21/content_117726013.htm", "title": "75 Jaroj, Ĉinio kaj la Mondo", "published": "2025-02-21 00:00:00", "content_text": "", "author": null, "categories": ["Specialaj Temoj"], "audio_links": null}
{"url": "http://esperanto.china.org.cn/2025-02/21/content_117726026.htm", "title": "75 Jaroj, Ĉinio kaj la Mondo", "published": "2025-02-21 00:00:00", "content_text": "", "author": null, "categories": ["Amikaj retejoj"], "audio_links": null}
{"url": "http://esperanto.china.org.cn/2025-02/24/content_117725984.htm", "title": "Kuko kun ansera aspekto en Anhui de Ĉinio", "published": "2025-02-24 00:00:00", "content_text": "\"Laoyan Mo\" (old-sovaĝansera kuko) estas tradicia manĝaĵo konata en Yingshang-gubernio, Anhui-provinco de Ĉinio. Ĝi estas farita el altkvalita faruno kaj vivige imitas la aspekton de anseroj, esprimante la sopiron kaj dankemon de edziniĝinta filino al siaj gepatroj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Komerca interparolo inter ĉinaj kaj kazaĥaj entreprenistoj estas fruktodona - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/25/content_117730337.htm", "title": "Artaĵoj pri filmo Ne Zha 2", "published": "2025-02-25 00:00:00", "content_text": "Lastatempe, pro la prosperiĝo de la animaciaĵo Ne Zha 2, diverslokaj artistoj de Ĉinio estis inspiritaj kaj kreis artaĵojn pri ĝi, kiel murpentraĵojn, papertondaĵojn, statuetojn kaj tiel plu.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kuko kun ansera aspekto en Anhui de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/26/content_117730353.htm", "title": "Instalaĵoj de pitoreskejo helpas infanojn iri al lernejo, Yunnan de Ĉinio", "published": "2025-02-26 00:00:00", "content_text": "Vilaĝo Nizhuhe en Yunnan-provinco de Ĉinio estas malgranda montara vilaĝo en valo. La rivero Nizhu, apud la vilaĝo, fluas de sudo al nordo, serpentumas tra la montoj kaj fine kreis la valon.\n\nEn la pasinteco, la plej mallonga vojo por vilaĝanoj iri al montsupro estis grimpado sur klifo. La vojo estis kruta. Por iri al lernejo, infanoj kaj iliaj gepatroj devis grimpi kaj paŝi almenaŭ 6 horojn tien kaj reen.\n\nEn 2022 venis turnopunkto. La loka turismejo estis oficiale finkonstruita, ekfunkciis 268-metro-alta lifto kaj telfero kun diferenca alteco de preskaŭ 200 metroj, ili estis malfermitaj al la vilaĝanoj kaj homoj de najbaraj vilaĝoj senpage.\n\nNun, lokaj infanoj unue prenas turismejan buseton por ses aŭ sep minutoj, sekve per lifto ili grimpas vertikale 268 metrojn, poste per telfero ili supreniras pli ol 200 metrojn, kaj fine ili piediras por atingi la lernejon, ĉio postulas duonhoron.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kuko kun ansera aspekto en Anhui de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/26/content_117733717.htm", "title": "Alibaba anoncis grandan investon en AI kaj nubkomputado", "published": "2025-02-26 00:00:00", "content_text": "La 24-an de februaro la ĉina grupo pri elektronika komerco Alibaba anoncis sian planon investi almenaŭ 380 miliardojn da juanoj (52.44 miliardoj da usonaj dolaroj) en infrastrukturo por nubkomputado kaj artefarita intelekto (AI) en la sekvaj tri jaroj.\n\nSidejo de Alibaba en Hangzho\n\nLa anonco sekvas alian, faritan de la kompanio la 21-an de februaro, pri kresko de investoj en tiu sektoro, sen diskonigi la planitan monsumon. En tiu okazo, la kompanio anoncis sian bilancon por la lasta trimestro de 2024, kun enspezo je 280.15 miliardoj da juanoj, iom pli ol la sumo antaŭvidita de analizistoj.\n\nLa grupo Alibaba substrekis, ke la tuta monsumo investota en AI kaj nubkomputado en la sekvaj jaroj superos la monsumon elspezitan de la kompanio en la pasintaj dek jaroj.\n\nAlibaba komencis la jaron 2025 en avantaĝo en la disputo por investoj pri AI, sukcesinte allogi investantojn per strategiaj komercaj interkonsentoj. Valoro de akcioj de Alibaba kreskis pli ol 68% ĉijare.\n\nRedaktis: Rafael Henrique Zerbetto\n\nFonto: Reuters\n\n<span style=\"font-family: \"times new roman\"; font-size: 20px;\">Instalaĵoj de pitoreskejo helpas infanojn iri al lernejo, Yunnan de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/26/content_117733736.htm", "title": "Brazila sambo en Ĉinio", "published": "2025-02-26 00:00:00", "content_text": "Brazila muziko, riĉa je ritmoj kaj stiloj, delonge havas grandan influon en la internacia muzika medio. En Ĉinio, kiam mi iras al bakejo aŭ kafejo, mi ofte rimarkas brazilan muzikon, kutime bosanovo, kiel fonmuziko.\n\nMi eĉ havas tre amuzan rakonton pri brazila muziko en Ĉinio: iufoje mi estis en rusa restoracio kaj tie aŭskultis plurajn kantojn de tradicia brazila kamparmuziko, ĉefe tiujn de la duopo Tonico kaj Tinoco. La posedantoj de tiu restoracio estas ĉinoj, kiuj ne scipovas la rusan nek la portugalan, sekve ili supozis, ke tio estas rusa muziko, ĉar akordionludado de brazila kamparmuziko ja sonas simile al tiu de rusa muziko.\n\nKoncerto de Quebra Cavaco en Pekino en decembro 2024\n\nPost tiu anekdoto, estas tempo rakonti pri tio: sambo, la monde plej konata brazila muzik-stilo. Ĝi estis kreita de enurbaj afrik-brazilaj komunumoj komence de la 20-a jarcento, sed ĝia origino estas pli antikva, el la tamburadoj de sklavoj en bienoj dum kolonia epoko (1500-1822).\n\nKrom disvastiĝi en Brazilo kaj aliaj landoj, sambo ankaŭ fariĝis kerna elemento de brazila kultura identeco, gajninte gravan rolon en la kultura vivo de brazilaj komunumoj eksterlande.\n\nArtistoj diskonigas brazilan kulturon\n\nKun pluraj stiloj kaj aranĝoj, sambo povas esti prezentata de unu homo kun gitaro aŭ de granda muzikistaro kun vasta aro da muzikiloj. Pluraj brazilaj muzikistoj vivantaj en Ĉinio venis al la lando ĝuste por koncerti en drinkejoj kaj restoracioj. Multaj el ili restas en la lando dum iom da tempo kaj foriras, sed kelkaj restis kaj konstruis solidan karieron ĉi tie. Naskiĝinta en Rio-de-Ĵanejro, Paulo César da Silva, kromnomita PC, vivas en Ŝanhajo ekde 1998 kaj estas unu el tiuj brazilanoj, kiuj kreis stabilan muzikan karieron en Ĉinio. Samkiel multaj aliaj brazilaj muzikistoj, li alvenis en Ĉinio kiel dungita muzikisto por sin prezenti en brazila restoracio, tiam ĵus inaŭgurita.\n\nFamilio Taichi pozas por foto kun brazilaj dancistinoj. (Foto el persona kolekto de PC)\n\nPC venis al Azio invitita de la japana familio Taichi, kiu loĝis en Brazilo kaj poste decidis entrepreni pri diskonigo de brazila kulturo kaj kuirarto en Japanio. La sukceso de la negoco de familio Taichi kaptis atenton de la ĉina hotelgrupo Jinjiang, kiu decidis inviti brazilajn muzikistojn al Ŝanhajo, kreinte oportunon por PC en Ĉinio.\n\n\"Famaj sambistoj partoprenis en tiu procezo, ekzemple la muzikistaro Sururu el la samborondo de Nilze Carvalho, Os morenos, Razão Brasileira, Olodum, la kavakinjisto Nadinho, Vicente Felisberto kaj Toninho Branco, el la muzikistaro Bokaloka, la fama gitaristo José Soares, la flutisto Robson, konata kiel Binho, kiu daŭre vivas en Japanio, kaj multaj aliaj,\" klarigis PC. \"Ni alvenis en Ŝanhajo en 1998 kaj ekdiskonigis sambon kaj brazilan kuirarton, sed sambo vigliĝis nur post la alveno de la muzikisto Aldeir Ferreira kaj de la tiama vickonsulo de Brazilo, Roberto Mascarenhas.\"\n\nEn Ĉinio, PC, Aldeir kaj aliaj brazilaj muzikistoj kune fondis la grupon Golden Brazilians, kiu akumulas pli ol 5 000 koncertojn kaj kulturajn aktivaĵojn pri brazila muziko, danco kaj luktarto. Samkiel aliaj brazilaj artistoj vivantaj en Ĉinio, ili sin prezentas ĉefe en drinkejoj, restoracioj kaj hoteloj, sed ankaŭ ricevis invitojn por koncerti en aliaj urboj kaj provincoj. Tiel Golden Brazilians traveturis tutan Ĉinion por prezenti brazilan kulturon.\n\nŜancoj por amatoraj kaj profesiaj muzikistoj\n\nKiam mi iras al Ŝanhajo, mi ofte klopodas kapti la ŝancon por renkonti la Golden Brazilians. Dum iliaj koncertoj en ŝanhajaj drinkejoj, ĉiam estas kromaj muzikiloj sur la tablo kaj ajna homo estas bonvena preni unu kaj ludi. Tiuj, kiuj scipovas ludi muzikilon, eĉ se baznivele, povas simple preni ĝin kaj aliĝi al la muziko. Por brazilanoj, kiuj iras al tiuj koncertoj, tio estas maniero plifortigi senson de identeco kaj mildigi la senton de fremdeco en Ĉinio.\n\nSamborondo de Golden Brazilians en la drinkejo Lúpulo en Ŝanhajo en novembro 2023. De dekstren: Rodrigo do Val, Aldeir, Hasa kaj PC.\n\nDume en Pekino la longtempaj sambogrupoj, Templo de Sambo kaj Blu'A'Sambo estas ambaŭ kreitas de ĉinoj, kiuj studis brazilstilan perkutadon eksterlande kaj volas per muziko stimuli kulturajn interŝanĝojn inter Ĉinio kaj Brazilo. Cetere Templo de Sambo estas la nura organizo en Ĉinio, kiu aperas en la oficiala listo de sambolernejoj agnoskataj de la Internacia Sambo-Asocio. Templo de Sambo provizas instruadon de perkutado laŭ la sambostilo de Rio-de-Ĵanejro, dum Blu'A'Sambo fokusas sur instruado de aŝeo kaj aliaj ritmoj de la brazila subŝtato Bahio. Sed ambaŭ grupoj fokusas sur instruado, nur malofte koncertas.\n\nKomunumo en konstanta ŝanĝiĝo\n\nLa kazo de Golden Brazilians, eta grupo de brazilaj muzikistoj, kiu restas en Ĉinio de longa tempo, estas escepta, kaj ĝi alportis stabilecon al la sceno de sambo en Ŝanhajo. En Pekino, tamen tia fenomeno neniam ekzistis: Templo de Sambo ekzistas ekde 2006, sed dum longa tempo ĝi estis apenaŭ konata de la brazila komunumo. Tio okazas ĉefe pro tio, ke plejparto de la eksterlandanoj en Ĉinio restas en la lando nur dum kelkaj jaroj kaj foriras, sekve muzikgrupoj ofte bezonas renoviĝi, kaj foje estas tre malfacile trovi taŭgan muzikiston por anstataŭi tiun, kiu foriris.\n\nGravas rakonti la kazon de la brazila sambogrupo Quebra Cavaco, fondita dum la pandemio de KOVIM-19. La pandemio kaŭzis grandan damaĝon al la muzika sceno de Pekino, ĉar multaj muzikistoj foriris kaj turneoj de grupoj el aliaj landoj estis nuligitaj. Por plenumi tiun grandan mankon de brazila muziko en la urbo, Quebra Cavaco estis fondita. Dum kelkaj jaroj, Quebra Cavaco koncertis en la noktoj de Pekino kaj ĉiam allogis la brazilan komunumon al siaj koncertoj. Laŭ tempopaso, kelkaj muzikistoj forlasis la grupon kaj novaj muzikistoj aliĝis, pro tiu ŝanĝiĝas trajto de la internacia komunumo en Ĉinio. Ĉiufoje kiam iu muzikisto forlasis la bandon, mi aŭdis onidirojn pri tio, ke ne plu estus koncertoj.\n\nKarnavalbalo de Quebra Cavaco en la drinkejo Modernista en februaro 2024\n\nKio vere okazis estis, ke laŭ tempopaso la nombro de muzikistoj iom post iom reduktiĝis, kaj tio efikis sur la repertuaro kaj maniero de la grupo sin prezenti, sed ĝi rezistis. Komence Quebra Cavaco faris neforgeseblajn samborondojn, plenajn je klasikaĵoj de sambo, kiujn ajna brazilano konas. Samborondo estas specifa stilo de sambo, karakterizita de muzikistoj ronde sidantaj ĉirkaŭ tablo, dum la publiko ĉirkaŭas ilin kaj kreiĝas intima etoso inter artistoj kaj publiko. Tio alportis novigon al pekina muzika sceno, kie homoj estas alkutimiĝintaj al la tradicia sistemo de koncertoj sur podio.\n\nPoste, la repertuaro de la samborondoj ŝanĝiĝis kaj estis aldonitaj pli kaj pli da adaptitaj versioj de brazilaj kantoj el aliaj muzikistiloj, ekzemple rokenrolo, kun muzikaranĝo pli simpla kaj taŭga por malpli granda muzikistaro. En la lastaj koncertoj, Quebra Cavaco jam estis alispeca sambogrupo: anstataŭ koncerti en rondo ĉirkaŭ tablo, la muzikistoj koncertis sur podio. La kvalito de la muziko ne malpliboniĝis, male, ĝi eĉ fariĝis pli bona, sed pro la helpo de ĉinaj gastmuzikistoj de Templo de Sambo kaj Blu'A'Sambo, kiuj plifortigis perkutadon kaj permesis al la grupo prezenti tradiciajn sambojn, kiuj postulas pli kompleksan muzikaranĝon.\n\nTiu helpo de ĉinaj muzikistoj permesis al la brazila komunumo celebri karnavalon en 2024 kaj 2025, per du memorindaj koncertoj de Quebra Cavaco kun gastmuzikistoj. Bedaŭrinde, la karnavalbalo de 2025, festita la 22-an de februaro -- iom pli frue ol la oficialaj datoj de karnavalo en Brazilo -- estis ankaŭ la adiaŭa koncerto de Quebra Cavaco, kiu ĵus perdis unu plian membron: la perkutisto Pedro Henrique baldaŭ transloĝiĝos al eksterlando.\n\nĈu \"adiaŭ\" aŭ \"ĝis baldaŭ\"?\n\nPro la rapida renoviĝo de la brazila komunumo en Pekino, ŝajne necesas nur iom da tempo por ke Quebra Cavaco revenu al la muzika sceno de Pekino aŭ nova sambogrupo estu fondita, samkiel okazis plurfoje en la pasinteco.\n\nĈu en Ĉinio, ĉu en alia lando, validas la fama diraĵo de brazila sambisto Nelson Sargento: Sambo agonias, sed ne mortas.\n\nVerkis kaj fotis (krom la dua): Rafael Henrique Zerbetto\n\n<span style=\"font-family: \"times new roman\"; font-size: 20px;\">Instalaĵoj de pitoreskejo helpas infanojn iri al lernejo, Yunnan de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/27/content_117736860.htm", "title": "Tradicia kajtofarado estas diskonigata en bazlernejoj de Hebei", "published": "2025-02-27 00:00:00", "content_text": "Wang Yanzhou, 69-jara metiartisto pri farado de tradicia ĉina kajto en Shijiazhuang-urbo de Hebei-provinco, estas lerta en farado de grandaj kajtoj, kion li lernis de sia infaneco. En la lastaj jaroj, li ludis la rolon kiel instruiston de nedeviga lernobjekto pri tradicia kulturo en bazlernejoj de la urbo kaj sukcesis interesigi lernejajn infanojn pri la metiarto.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Instalaĵoj de pitoreskejo helpas infanojn iri al lernejo, Yunnan de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-02/28/content_117733902.htm", "title": "Lu Lihua: Nemateria kultura heredaĵo kontribuos al kampara revigligo", "published": "2025-02-28 00:00:00", "content_text": "Kiel reprezentanto de la Tutlanda Popola Kongreso, Lu Lihua estas provinc-nivela reprezentanta heredanto de la nemateria kultura heredaĵo \"dancado kaj kantado de ji-etno\" de nanjian-a ji-a aŭtonoma gubernio en Yunnan-provinco. Kiel profesiulo pri arto, ŝi havas spertojn por helpi kamparan revigligon.\n\nEn la lastaj jaroj, Lu Lihua antaŭenigas la kunligon de nemateriaj kulturaj heredaĵoj kiel ji-aj dancoj kaj popolkantoj en banked-aranĝo, geedziĝo, turismo kaj similaj sektoroj, kiuj helpas la prosperon de kampara kulturo kaj kamparanojn multobligi sian enspezon proksime de siaj hejmoj. Krome, ŝi aktive enkondukas nematerian kulturan heredaĵon en lernejojn, okazigas regulan instruadon en multaj lernejoj en la gubernio por veki intereson de infanoj pri tradiciaj artaĵoj.\n\nEn ĉi-jara sesio de la Tutlanda Popola Kongreso, Lu Lihua plenumos siajn devojn en la sesio kun sia propra sperto kaj pensoj pri la heredado de nacia kulturo. Ŝi kredas, ke ĉiu popolkanto kaj danco restas en la historia kaj kultura memoro de la ĉina nacio, kaj kontribuos al kampara revigligo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Instalaĵoj de pitoreskejo helpas infanojn iri al lernejo, Yunnan de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/03/content_117737071.htm", "title": "Ĉinstila ludado de videoludoj: Gravas konstruado", "published": "2025-03-03 00:00:00", "content_text": "Kiam du turkaj mezlernejaj amikoj disvolvis la modestan videoludon Old Market Simulator (Malnovbazara Simulilo) pri agrikulturo kaj komerco, ili neniam imagis la furoron, kiun ĝi kaŭzus en Ĉinio. La sendepende disvolvita videoludo apenaŭ atingis mil elŝutojn. Sed post kiam ĝi estis lanĉita en la platformo Steam, pasintoktobre, elŝutonombro kreskis al pli ol 201 mil – duono de ili el ĉinaj ludantoj.\n\nKreintoj de Old Market Simulator faras dankfilmeton por ĉinaj ludantoj.\n\nLa du kreintoj de la videoludo, surprizitaj de la subita furoro, tuj ekkomprenis la kialon de la sukceso de la ludo: La trajtoj de agrikulturo kaj ekonomio en la ludo eĥas la interesojn de la vasta komunumo de ĉinaj ŝatantoj de videoludoj, kiu aparte fokusas sur simuliloj kaj ludoj pri konstruado. En ĉinaj sociaj retejoj tuj aperis detalaj gvidiloj kaj strategioj pri ĉiuj trajtoj de la ludo. Tiu fenomeno ne estas nova. Ĉinaj ludantoj havas reputacion transformi ludojn kun malferma mekanismo en grandajn infrastrukturajn projektojn, kaj ofte donas prioritaton al konstruado anstataŭ la rakonto.\n\nLa ludo Death Stranding estas bona ekzemplo. Kreita de Hide Kojima, ĝi prezentas post-apokalipsan mondon, en kiu ludantoj rolas kiel kurieroj por rekonligi homan civilizacion kaj samtempe evitas renkontiĝi kun fantomoj. Sed por multaj ĉinaj ludantoj, la vera defio en la ludo ne estas vivtenado, sed infrastrukturo. Anstataŭ nur esplori malglatan terenon, ili pasigas horojn konstruante aŭtovojojn kaj perfektigante vojreton por optimumigi liveradon de varoj.\n\nSimile okazis al Euro Truck Simulator 2, videoludo pri longdistanca kamionŝoforado. Ĉinaj ludantoj detale rekreis realajn ĉinajn urbojn en tiu ludo, inkluzive de vojimpostejoj kaj ŝildoj, kaj efektive transformis la ludon en neoficialan simulilon pri urbokonstruado.\n\nVojimpostejo de ĉina urbo en Euro Truck Simulator, kreita de ludanto\n\nEĉ hororaj ludoj pri postvivado, kiel The Forest, estas ludataj alimaniere de ĉinoj. La ludo estis kreita ĉirkaŭ rakonto pri serĉado de perdita infano, sed kelkaj ĉinaj ludantoj flankenlasis la originan celon de la ludo por fokusi sur konstruado de kompleksaj ondaj fervojoj, ĉielskrapantoj kaj eĉ tutaj homaj setlejoj.\n\nTiu pasio por konstruado en virtuala mondo ankaŭ estas evidenta ĉe Minecraft, kie ĉinoj rekreis tutajn urbojn, inkluzive de trorealismaj versioj de Ŝanhajo kaj Pekino. En 2021, filmeto de ĉinaj ludantoj rekonstruantaj la Grandan Muron brikon post briko famiĝis en interreto kaj fariĝis ekzemplo de la ambicio de tiuj ludantoj.\n\nCiferoj spegulas tiun entuziasmon: raporto publikigita en 2023 de la Fondaĵo pri Sendependaj Videoludoj el Pollando montris, ke preskaŭ 46% de la uzantoj de Steam estas ĉinoj. Ili sume estas 55 milionoj da aktivaj ludantoj ĉiumonate. Kun pli ol 600 milionoj da ludantoj disigitaj tra malsamaj platformoj, la ĉina komunumo de entuziasmuloj pri videoludoj estas bunta kaj havas povon por transformi ajnan videoludon en neatendita sukceso.\n\nĈinoj rekonstruis la Grandan Muron en Minecraft.\n\nKreantoj de videoludoj priatentas tiun komunumon. Pli da sendependaj studioj pri kreado de videoludoj alprenas platformojn kiel Xiaohongshu por plifortigi rilatojn kun ĉinaj ludantoj, rekonante, ke ludo, kiu furoras en tiu komunumo, povas fulmrapide fariĝi granda sukceso.\n\nOld Market Simulator, kiu komencis kiel malgrandskala sendependa projekto kaj fariĝis neatendita sukceso danke al la engaĝiĝo de ĉinaj ludantoj. Kiel historio montras, kiam ĉinaj ludantoj elektas unu videoludon, ili ne nur ludas, sed konstruas, rekreas kaj ŝanĝas la tutan ludosperton.\n\nTradukis: Rafael Henrique Zerbetto\n\nFonto: 上海日报\n\n<span style=\"font-family: \"times new roman\"; font-size: 20px;\">Tradicia kajtofarado estas diskonigata en bazlernejoj de Hebei - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/04/content_117738465.htm", "title": "Prezidanto de COP30: Ĉinio havas esencan rolon en klimatŝanĝiĝo", "published": "2025-03-04 00:00:00", "content_text": "La 27-an de februaro André Correa do Lago, prezidanto de ĉi-jara konferenco COP30 en Brazilo, deklaris en gazetara konferenco, ke Ĉinio ludas esencan rolon en klimatŝanĝiĝo kaj estas grave, ke aliaj landoj plifortigu kunlaborojn kun Ĉinio cele al pli grandaj atingoj en tiu kampo.\n\nAndré Correa do Lago, fotita de Roque de Sá/Agência Senado\n\nPridemandita pri la ebla rolo de Ĉinio en tiu sektoro, ke Usono apartiĝas de la kontraŭbatalo al klimatŝanĝiĝo, Correa do Lago respondis, ke jam de multaj jaroj Ĉinio ludas tre gravan rolon kaj kontribuas per solvoj al multaj problemoj. \"Ni devas plifortigi kunlaborojn kun Ĉinio, ĉar ĝi estas lando, kiu mirinde agadas por kontraŭbatali klimatŝanĝiĝon,\" diris li al ĵurnalistoj en gazetara konferenco organizita de la organizaĵo Oxford Climate Journalism Network.\n\nDepost kiam Donald Trump fariĝis prezidento de Usono, en januaro ĉijare, Usono retiriĝis de la pariza interkonsento, reduktis la usonan buĝeton por klimata agado kaj forlasis internaciajn partnerecojn en tiu kampo. Trump ankaŭ ĉesigis la partoprenon de Usono en programoj de Unuiĝintaj Nacioj pri klimatŝanĝiĝo, kaj pri tiu temo Reuters raportis pasintsemajne.\n\nIndikita por esti prezidanto de ĉi-jara konferenco COP30 okazonta en Brazilo en novembro, Correa do Lago laŭdis la disvolvadon de Ĉinio en la kampo de sunenergio. Ĉinio fabrikas plejparton de sunpaneloj kaj helpe de registaraj subtenoj sukcesis kreskigi sian produktadon en la lastaj jaroj, kontribuante por konservi malaltajn la prezojn de sunpaneloj en internacia merkato.\n\n\"Ili alprenas siajn proprajn iniciatojn, kiuj siavice alportas profiton al la tuta mondo. La malaltiĝo en la prezoj de sunpaneloj estas unu el la plej gravaj politikoj por popularigi renovigeblajn energifontojn en disvolviĝantaj landoj,\" deklaris Correa do Lago.\n\nTradukis: Rafael Henrique Zerbetto\n\nFonte: Brasil 247\n\n<span style=\"font-family: \"times new roman\"; font-size: 20px;\">Lu Lihua: Nemateria kultura heredaĵo kontribuos al kampara revigligo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/05/content_117745406.htm", "title": "La mondo priatentas Ĉinion pro du sesioj", "published": "2025-03-05 00:00:00", "content_text": "de Anthony Moretti*\n\nLa sekvoj de la du sesioj en Ĉinio -- jara ĉefa politika okazaĵo -- ĉi-semajne ricevos signifan atenton enlande kaj eksterlande.\n\nLa sesio de la 14-a Tutlanda Komitato de la Ĉina Popola Politika Interkonsiliĝa Konferenco (ĈPPIK) komenciĝis la 4an de marto. Ĝi estas la ĉefa politika konsila organo de la lando. En la sekva tago, estas la inaŭguro de la 14-a Tutlanda Popola Kongreso (TPK), la plej alta leĝdona instanco.\n\nĈPPIK ludas gravan konsil-donan rolon pro siaj rekomendoj al registaraj organizaĵoj. En TPK partoprenas provinc-nivelaj politikaj gvidantoj, sciencistoj, teknikistoj, bienistoj kaj laboristoj, kiuj revizias kaj voĉdonas pri gravaj leĝdonaj aferoj. Temoj rilataj al ekonomia kreskado, altkvalita disvolvado, reformo kaj pordmalfermo, nemoveblaĵoj, eksterlanda komerco kaj investado kaj alt-teknologio estas atendataj esti en la tagordo.\n\nFakuloj kaj merkatoj atente zorgas pri la celo pri jara kresko de malneta enlanda produkto, anoncota dum la du sesioj, kaj ankaŭ pri rimedoj alprenotaj por kreskigi konsumadon, stabiligi la nemoveblaĵan sektoron, kuraĝigi longtempajn investojn en la ĉina merkato pri kapitalo, kaj plu subteni la kreskon de privata sektoro en la ĉina ekonomio.\n\nĈinio delonge estas la ĉefa motoro de monda ekonomia kresko, sed lastatempe ĝi bezonis trakti negativan efikon de kreskantaj defioj en la enlanda ekonomio. La premado kreskis rezulte de la kreskantaj tarifoj anoncitaj de Usono antaŭ ok jaroj.\n\nMetu ĉiujn tiujn faktorojn kune kaj vi konkludos, ke politikoj por stimuli ekonomian kreskon estos ĉefa fokuso intense traktota de la membroj de TPK kaj ĈPPIK dum la du sesioj. Oni ne forgesu, ke 2025 estas la lasta jaro de la 14-a Kvinjara Plano (2021-25); sekve, analizi la celojn atingitajn ankaŭ estas atendata.\n\nUnu fakto alportas bonan perspektivon por Ĉinio, kiu kontribuis per ĉirkaŭ unu triono de la monda ekonomia kresko dum la lastaj jaroj: la februara monata indico pri manaĝerado de aĉetoj montras, ke produktado kreskas kaj optimismo pri la ekonomia disvolvado nun estas pli forta.\n\nDatumoj pri rekta eksterlanda investo, publikigota en tiu ĉi monato, provizos alian signon de optimismo. Ĝi jam registris impresan monatan kreskon en januaro. Okcidentaj analizistoj rapide priatentis la fakton, ke fremda investo en Ĉinio malkreskis en 2024 al nivelo nevidita en la pasintaj du jardekoj kaj Ĉinio rapide reagas por trakti tiun situacion. La profitdona sektoro pri telekomunikado, ekzemple, jam estis pli vaste malfermita por fremdaj investantoj, kaj ĉinaj aŭtoritatoj anoncis ekspansion de provprogramoj pri malfermo de la sektoroj pri edukado kaj kuracado.\n\nDume, la kompromiso de Ĉinio pri altkvalita disvolvado estas alte taksata. Unu spuro de tio estas teknologio, sektoro, en kiu Ĉinio plu elstaras. Konsideru, nur unu ekzemplo, la atenton gajnintan de DeepSeek, la ĉina ekfirmao pri artefarita intelekto, kiu lanĉis sian modelon DeepSeek R1 en januaro. Usona publikaĵo difinis DeepSeek kiel \"atinginte la nivelon de la ĉefaj usonaj modeloj je kosto signife malpli alta per pli efika uzo de rimedoj pri komputado kaj memoro\". Unu pintnivela usona universitato laŭdis DeepSeek pro ĝia \"kapablo pri saĝa inĝenierio kaj novigo en algoritmo\".\n\nTeknologio ankaŭ ludas gravan rolon en aliaj sektoroj, inkluzive de agrikulturo. Ĉinio agnoskas la internaciajn problemojn rilatajn al klimatŝanĝiĝo kaj nutraĵ-malsekureco, kaj plu antaŭenigas manierojn plibonigi ĉiujn aspektojn de la ĉeno pri produktado, distribuado kaj sekureco de manĝaĵoj. Antaŭ kelkaj tagoj, la registaro diskonigis la unuan ĉefdokumenton de tiu ĉi jaro, fokusita sur agrikulturo kaj kampara ekonomio. Agrikultura novigo estas rigardata kiel esenca por ke la lando atingu la gravegan celon de grensekureco.\n\nAlivorte, ambaŭ ĈPPIK kaj TPK estas atendataj pristudi kiel memdisvolvitaj teknologioj povas helpi plurajn sektorojn kaj homojn enlande kaj eksterlande.\n\nKvankam ĉijare eble ne estos iu aparte grava punkto en la tagordo, tamen estas grava realo ligita al la du sesioj: la tutproceza popola demokratio. Ĝi estas modelo de demokratio fokusita sur la rezultoj, kiu metas la popolon en la kerno de ĉiuj decidofaradoj de la registaro kaj kies efiko estas taksata surbaze de la kapablo de la registaro plibonigi la sociekonomiajn kondiĉojn de la popolo kaj trakti ĝiajn bezonojn. Tia aliro al demokratio estos esenca por la okazaĵoj en la nacia politika sceno dum la sekvaj tagoj.\n\nRealismaj kaj seriozaj diskutoj estos evidentaj dum ĉi-jaraj du sesioj. Kiam ni rememoras, ke en aliaj partoj de la mondo kelkaj gvidantoj estas pli interesataj pri atentokaptaj aferoj, politika kunveno, kiu funkcias profesie, meritas esti laŭdata de ĉiuj en la mondo.\n\n*Anthony Moretti, asociita profesoro ĉe la departamento pri regado de Komunikado kaj Organizado ĉe Universitato Robert Morris, Usono.\n\nTradukis: Rafael Henrique Zerbetto\n\nFonto: China Daily\n\n<span style=\"font-family: \"times new roman\"; font-size: 20px;\">Prezidanto de COP30: Ĉinio havas esencan rolon en klimatŝanĝiĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/05/content_117745644.htm", "title": "Inaǔguriĝis la tria sesio de la 14a Tutlanda Komitato de ĈPPIK", "published": "2025-03-05 00:00:00", "content_text": "Posttagmeze de la 4a de marto en la Granda Popola Halo, Pekino, inaŭguriĝis la tria sesio de la 14a Tutlanda Komitato de la Ĉina Popola Politika Interkonsiliĝa Konferenco (ĈPPIK).\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Ĉinstila ludado de videoludoj: Gravas konstruado - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/05/content_117746961.htm", "title": "Inaǔguriĝis la tria sesio de la 14a TPK", "published": "2025-03-05 00:00:00", "content_text": "Antaǔtagmeze de la 5a de marto en la Granda Popola Halo de Pekino inaǔguriĝis la tria sesio de la 14a Tutlanda Popola Kongreso (TPK). Xi Jinping kaj aliaj gvidantoj de Ĉinio ĉeestis la malferman kunvenon.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">La mondo priatentas Ĉinion pro du sesioj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/05/content_117747596.htm", "title": "Ĉinio publikigis blankan libron pri fentanil-rilataj substancoj", "published": "2025-03-05 00:00:00", "content_text": "La 4-an de marto la Informa Oficejo de la Ŝtata Konsilantaro de Ĉinio publikigis la blankan libron titolitan \"Regado de Fentanil-Rilataj Substancoj -- Kontribuo de Ĉinio\", elstarigante la rigoran regadon de la lando super tiaj kemiaĵoj.\n\nLa lando faris striktan superrigardon super fentanil-rilataj medikamentoj, rigore malhelpis la misuzon de fentanil-rilataj substancoj kaj forte batis kontraŭ la kontrabandado, fabrikado kaj transportado de fentanil-rilataj substancoj kaj rilataj kemiaĵoj.\n\nLa dokumento ankaŭ emfazas la sindevontigon de Ĉinio plifortigi internacian kunlaboron pri regado de drogoj per dialogo, komunaj esploroj kaj informado, dum ili akcelas partnerecojn bazitajn sur egaleco kaj reciproka fido.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaǔguriĝis la tria sesio de la 14a TPK - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/06/content_117747620.htm", "title": "Ĉinio celas ekonomian kreskon de 5% en 2025", "published": "2025-03-06 00:00:00", "content_text": "Registara laborraporto estis prezentita al la tria sesio de la 14a Tutlanda Popola Kongreso (TPK) la 5-an de marto. Ĉinio jam atingis ekonomian kreskon de 5% en 2024, tia kresko lokas Ĉinion inter la plej rapide kreskantaj ĉefaj ekonomioj de la mondo.\n\nLa jaro 2025 markas la finan jaron de la 14-a Kvinjara Plano de Ĉinio (2021-2025) kaj ankaŭ estas ŝlosila por ellabori la venontan kvinjaran skizon. Observantoj diris, ke la registaraj politikoj ne nur kondukos daŭran kreskon ĉi-jare, sed ankaŭ starigos longtempan bazon por la modernigo de la lando.\n\nKreskigi altkvalitan disvolviĝon estas ŝlosila fokuso en ĉi-jara registara plano. Enlanda konsumado fariĝos la ĉefa motoro kaj ankro de ekonomia kresko. Novkvalitaj produktivaj fortoj estos nutritaj laŭ lokaj kondiĉoj. Ĉinio celas kreskigi merĝantajn kaj estontajn industriojn, kiel kvantuman teknologion kaj la malalt-altitudan ekonomion, por akceli la novigon de tradiciaj industrioj kaj kombini ciferecajn teknologiojn, inkluzive de AI kun fabrikado kaj merkatfortoj.\n\nLa raporto ankaŭ skizas aron da aliaj ĉefaj disvolvaj celoj, inkluzive de enketita urba senlaboreca procento je ĉirkaŭ 5.5%, pli ol 12 milionoj da novaj enurbaj laborpostenoj, kaj ĉirkaŭ 2-procenta kresko de la konsumpreza indico.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis blankan libron pri fentanil-rilataj substancoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/06/content_117749547.htm", "title": "Xi Jinping partoprenis en diskuto kun reprezentantoj el Jiangsu-provinco en jara sesio de TPK", "published": "2025-03-06 00:00:00", "content_text": "Posttagmeze de la 5-a de marto Xi Jinping, ĉina prezidanto, ĝenerala sekretario de la Centra Komitato de la Komunista Partio de Ĉinio (KPĈ) kaj prezidanto de la Centra Milita Komisiono, aliĝis al grupa diskuto kun reprezentantoj el Jiangsu-provinco en la tria sesio de la 14-a Tutlanda Popola Kongreso (TPK). Xi urĝis la ekonomian potencon Jiangsu-provinco ludi gravan rolon en la ĝenerala disvolviĝo de Ĉinio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio celas ekonomian kreskon de 5% en 2025 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/07/content_117743943.htm", "title": "La eksterlandanoj, kiuj helpis Ĉinion sin ligi al la mondo", "published": "2025-03-07 00:00:00", "content_text": "Mi estis infano, kiam ĉinaj produktoj ekaperis en brazila merkato. La unua donaco importita el Ĉinio, kiun mi gajnis, estis skatolo kun krajonoj. Tiam Ĉinio estis rapide fariĝanta la \"fabriko de la mondo\".\n\nEn 1971 Ĉinio reakiris sian lokon ĉe UN. Tio estis sinsekvo de longa laboro de ĉinoj kaj alilandaj dungitoj por krei pontojn inter Ĉinio kaj la mondo.\n\nKaj ĉinoj ne ĉesis marŝi antaŭen, survoje al progreso: En la lastaj jaroj la lando fariĝis konata pro gravaj sciencaj kaj teknologiaj atingoj, kiel altrapida trajno, 5G-a interreto, poŝtelefona pago, spavoj, elektraj veturiloj, artefarita intelekto kaj aliaj trarompoj, kiuj metis Ĉinion en avangardo de tutmonda novigo. Sed tiu, kiu vidas la pli kaj pli gravan rolon de Ĉinio en la internacia sceno, tute ne povas imagi la izolecon trafitan de la lando en la unua jardeko post 1949, kiam la Ĉina Popola Respubliko estis fondita.\n\nEn la epoko de malvarma milito, kapitalismaj landoj ne volis agnoski la socialisman registaron bazitan en Pekino. Cetere Ĉinio ankaŭ perdis sian lokon ĉe Unuiĝintaj Nacioj (UN). Krome, kapitalismaj potencoj imponis sankciojn al Ĉinio kun la celo izoligi ĝin de la ekstera mondo. Por esti formale agnoskata de la internacia komunumo, estigi komercajn kaj diplomatiajn rilatojn kun aliaj landoj kaj reakiri sian lokon ĉe UN, Ĉinio bezonis alpreni novigajn solvojn por estigi komunikadon kun la mondo.\n\nDiplomatio inter popoloj\n\nPor rimedi la neeblon formaligi diplomatiajn rilatojn kun aliaj landoj, estis fondita en 1954 en Pekino la Ĉina Popola Asocio por Amikeco kun Fremdaj Landoj (ĈPAAFL), elpensita de ĉefministro Zhou Enlai. Tiu asocio celis neformalajn rilatojn kun aliaj landoj, cele al antaŭenigo de amikeco kaj dialogo kun popoloj de landoj sen diplomatiaj rilatoj kun Ĉinio. En Brazilo, la Ĉin-Brazila Kultura Societo, fondita en 1959 por antaŭenigi kulturajn interŝanĝojn inter Brazilo kaj la Ĉina Popola Respubliko, estis partnero de ĈPAAFL tiutempe kaj okazigis prelegojn, kulturajn prezentojn kaj aliajn aktivaĵojn.\n\nEĉ post formaligo de diplomatiaj rilatoj kun la vasta plimulto de la landoj en la mondo kaj reakiri sian lokon ĉe UN, Ĉinio decidis daŭrigi la laboron de ĈPAAFL kaj la rilatojn inter popoloj, kun la celo plifortigi rilatojn kun alilandaj kulturaj organizaĵoj kaj subteni interŝanĝojn kun aliaj landoj.\n\nAmaskomunikiloj cele al aliaj landoj\n\nAlia iniciato de Ĉinio estis fondi amaskomunikilojn kaj eldonejojn celantaj eksterlandan publikon, por prezenti alternativon al la ĉefaj rakontoj pri Ĉinio prezentitaj de okcidentaj amaskomunikiloj. Aparte gravan rolon havis Radio Pekino, poste alinomita kiel Ĉina Radio Internacia, kiu ankoraŭ faras radioelsendojn al aliaj landoj en dekoj da lingvoj. Bedaŭrinde ĝi ne plu elsendas en Esperanto, sed la Esperanta fako plu vivas en interreto.\n\nPekina Amikeca Hotelo dum jardekoj estas la hejmo de alilandaj dungitoj kaj iliaj familioj en la ĉefurbo de Ĉinio.\n\nAnkaŭ en la 1950-aj jaroj estis fondita la revuo Ĉinio Rekonstruas, disponebla en malsamaj lingvoj. Ĝi estis fondita de Song Ching Ling, vidvino de d-ro Sun Yat-Sen, kaj Israel Epstein, ĵurnalisto kaj verkisto naskiĝinta en Pollando, kiu frue migris al Ĉinio kun siaj gepatroj kaj sukcesis akiri ĉinan ŝtatanecon. Ĉinio Rekonstruas poste estis alinomita Ĉinio Hodiaŭ, kaj nuntempe apartenas al la Ĉina Internacia Komunika Grupo, kiu ankaŭ respondecas pri El Popolo Ĉinio, fondita en 1950 kiel monata Esperanta gazeto.\n\nPor la laboro de radioelsendoj, ĵurnalismo, redaktado kaj tradukado, Ĉinio dungis alilandajn fakulojn el malsamaj ŝtatanecoj kaj denaskaj lingvoj, kies laboro estis gravega por la estigo de la valoraj rilatoj kun alilandaj popoloj, kiuj ebligis al Ĉinio sin ligi al la mondo. Tio kreis la bazon por la politiko de reformo kaj pordmalfermo.\n\nClarence Adams, usona nigrulo en Ĉinio en la 1950-aj jaroj\n\nNaskiĝinta en Memphis, Tenesio, Usono, Clarence Adams estis 16-jara, kiam li pugnobatis blankulon, kiu estis rasisme provokanta lin. Kiel usona nigrulo, li bone sciis, ke estis nur unu maniero ne iri al malliberejo: li aliĝis al la armeo por servi en la korea milito (1950-1953). Kaptita de ĉinoj kaj sendita al ejo por militkaptitoj, li ekstudis pri komunismo kaj amikiĝis kun multaj homoj. Post la milito, Adams mem elektis loĝi en Ĉinio kaj helpi la landon konstrui socialismon, lernis la ĉinan lingvon kaj realigis sian revon studi en universitato. Li diplomiĝis pri beletroj ĉe Wuhan-a Universitato.\n\nAdams rakontas siajn rememorojn pri Ĉinio en intervjuo montrita en la dokumenta filmo\n\nThey Chose China\n\n(\n\nIli Elektis Ĉinion\n\n).\n\nPost fini siajn studojn, li edziĝis al ĉinino kaj dungiĝis kiel tradukisto ĉe Fremdlingva Eldonejo en Pekino. Li havis ĉinan filinon. Dum la vjetnama milito, Adams laboris en la pekina oficejo de la radio Voĉo de Hanojo, kaj respondecis pri radioprogramoj celantaj usonajn nigrulojn militantajn en Vjetnamio. Li admonis tiujn soldatojn, ke tiu milito ne estas de ili, sed de burĝaro, kiu uzas ilin kiel kanonviandon, ili devus reveni hejmen por lukti por rasa egaleco kaj libero.\n\nEn la jaroj antaŭ la Kultura Revolucio, Adams rimarkis kreskantan suspektemon de ĉinoj pri eksterlandanoj kaj decidis transloĝiĝi al Usono kun sia familio. Tie li fondis malgrandan ĉinan restoracion por sin vivteni.\n\nJayme Martins, brazila voĉo ĉe Radio Pekino\n\nLa brazila ĵurnalisto kaj radioparolisto Jayme Martins, forpasinta en aŭgusto pasintjare, laboris ĉe Radio Pekino inter 1962 kaj 1979, kaj poste inter 1986 kaj 1989. Dum siaj jaroj en Pekino, li samtempe laboris, kun permeso de Ĉinio, kiel korespondanto de brazila gazetaro. Jayme kaj lia edzino Angelina havis du filinojn, Andrea kaj Raquel. Unu naskiĝis en Brazilo, la alia en Pekino, sed ambaŭ kreskis en la ĉefurbo de Ĉinio, studis en ĉinaj lernejoj kaj ĉiam interparolis en la ĉina lingvo. Ili ambaŭ diplomiĝis ĉe Pekina Universitato.\n\nJayme Martins kun sia familio en Pekino en la 1970-aj jaroj\n\nSamkiel Jayme, multaj aliaj alilandaj fakuloj havis gefilojn, kiuj naskiĝis kaj kreskis en Pekino. Multaj el ili daŭre vivas ĉi tie, kaj tiuj, kiuj migris al eksterlando konservas fortan rilaton kun Ĉinio. Tiuj eksterlandanoj, kiuj naskiĝis kaj vivis la infanecon en Ĉinio, konservas la saman doloron esti fremduloj en la lando, kiu ĉiam estis ilia hejmo. En la brazila dokumenta filmo A Ponte de Bambu (La Bambua Ponto), pri la vivo de familio Martins en Ĉinio, Raquel bone klarigas tiun senton, kiam ŝi rakontas, ke Pekino estas ŝia hejmo, la urbo, kiun ŝi plej bone konas kaj kie ŝi travivis la plej gravajn spertojn de sia vivo, sed samtempe ŝi scias, ke pro sia kondiĉo de eksterlandano, ŝi neniam apartenos al la lando, kiun ŝi tiom amas.\n\nNovaj epokoj, novaj prioritatoj\n\nReformo kaj pordmalfermo direktis la fokuson sur alilandaj investantoj kaj entreprenantoj, venintaj ĉefe el Usono, Japanio kaj Germanio, kiuj alportis kapitalon kaj teknologion por ĉina industriiĝo. Alilandaj fakuloj pri komunikado kun eksterlando, siavice, kvankam esencaj por krei la bazon por reformo kaj pordmalfermo, tamen perdis prestiĝon, post kiam la \"bambuaj pontoj\" kun la mondo estis jam konstruitaj.\n\nNun Ĉinio eniras novan fazon de sia disvolvado, en kiu ĉinoj estas la ĉefroluloj kaj la lando fokusas sur pintnivela teknologio kaj produktoj kun alta aldonvaloro. En tiu nova fazo, la politikoj pri enmigrado estis reformulitaj por allogi kaj restigi sciencistojn, inĝenierojn kaj alispecajn profesiulojn altkvalifikitajn kun renomo en siaj fakoj por helpi la landon teni sin en la scienc-teknologia avangardo.\n\nKion multaj ĉinoj ankoraŭ ne rimarkis estas tio, ke nova malvarma milito jam okazas, kaj Ĉinio estas konstante atakata en internaciaj amaskomunikiloj kaj sociaj retejoj. Kiel rezulto de tio, nuntempe multaj eksterlandanoj evitas akcepti postenon en Ĉinio pro la timo havi problemojn en siaj hejmlandoj aŭ perdi laboroportunojn eksterlande. En tiu ĉi situacio, urĝas pligrandigi la bambuajn pontojn kaj transformi ilin en prembetonajn pontojn, kapablaj subteni multe pli vastan fluon de internaciaj interŝanĝoj kaj kunlaboroj por montri al la mondo, ke la ĉina disvolvado ne minacas aliajn landojn. Male, ĉina modernigo kreas valorajn oportunojn por kundisvolvado de la tuta mondo.\n\nAlilandaj dungitoj, kiuj laboras en ĉinaj amaskomunikiloj, ludos esencan rolon en tiu procezo kaj meritas pli grandan atenton. Estas necese konservi kaj studi la laboron de tiuj pioniroj, kiuj vivis en Ĉinio en 1950-60, kaj el tio trovi inspiron por antaŭenigi la internacian komunikadon de la lando.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Lu Lihua: Nemateria kultura heredaĵo kontribuos al kampara revigligo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/07/content_117752515.htm", "title": "Xi Jinping esprimas festajn salutojn kaj bondezirojn al virinoj de Ĉinio", "published": "2025-03-07 00:00:00", "content_text": "Antaŭ la Internacia Tago de Virinoj, celebrata en la 8-a de marto, Xi Jinping, nome de la Centra Komitato de la Komunista Partio de Ĉinio, prezidanto de Ĉinio kaj prezidanto de la Centra Milita Komisiono, esprimis festajn salutojn kaj bondezirojn al la inaj reprezentantoj, inaj komitatanoj kaj laborantinoj partoprenantaj en la du sesioj, al virinoj el ĉiuj etnoj kaj ĉiuj sektoroj tra la lando, kaj al la inaj samlandanoj en la Hongkonga Speciala Administra Regiono, la Makaa Speciala Administra Regiono kaj Taiwan de Ĉinio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La eksterlandanoj, kiuj helpis Ĉinion sin ligi al la mondo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/08/content_117747639.htm", "title": "Reprezentanto de TPK: Buji-a kostumo povas kunfandiĝi kun ĉiutaga vivo", "published": "2025-03-08 00:00:00", "content_text": "Li Li, membro de la 14a Tutlanda Popola Kongreso (TPK) kaj heredanto de farado de nemateria kultura heredaĵo -- buji-a kostumo, lernis de sia patrino kiel fari buji-ajn vestaĵojn laŭ la tradicia farado. En 2015 ŝi revenis al sia hejmurbo, Zitang-vilaĝo, Jichang-urbeto, Qinglong-gubernio de Guizhou-provinco, por fondi entreprenon. Ŝi decidis prove kunfandi tradician kulturon en la ĉiutagan vivon.\n\nEn 2023 Li Li estis elektita kiel reprezentanto de la 14-a Tutlanda Popola Kongreso. Ŝi rimarkis, ke iuj tradiciaj metiartoj riskas perdiĝi, samtempe ŝi eksciis, ke gejunuloj interesiĝas pri tradicio sed ne havas manieron lerni, do ŝi pli koncentriĝis pri trejnado de junaj brodistoj kaj vestaĵ-metiistoj.\n\nLi Li planas uzi retkomercajn platformojn por diskonigi kaj vendi kulturajn produktojn. Utiligante ĉiun platformon, ŝi klopodas, por ke ĉi tiuj unikaj kulturaj kaj kreivaj produktoj estu viditaj de pliaj konsumantoj kaj alportu realajn enspezojn al la brodistoj, tiel ke nova vigleco povos esti aldonita al etnaj kulturoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis blankan libron pri fentanil-rilataj substancoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/10/content_117757648.htm", "title": "Fermiĝis la tria sesio de la 14a Tutlanda Komitato de ĈPPIK", "published": "2025-03-10 00:00:00", "content_text": "Antaŭtagmeze de la 10a de marto okazis ferma kunveno de la tria sesio de la 14a Tutlanda Komitato de la Ĉina Popola Politika Interkonsiliĝa Konferenco (ĈPPIK), kiun ĉeestas ĉina prezidanto Xi Jinping kaj aliaj gvidantoj de la lando kaj de la Komunista Partio de Ĉinio.\n\nEn la ferma kunveno estis aprobitaj la rezolucio de la tria sesio de la 14aTutlanda Komitato de ĈPPIK pri laborraporto de la konstanta komitato, la rezolucio de la tria sesio de la 14 Tutlanda Komitato de ĈPPIK pri laboroj rilataj al proponoj prezentitaj depost la dua sesio kaj la raporto pri ekzamenoj de proponoj.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Reprezentanto de TPK: Buji-a kostumo povas kunfandiĝi kun ĉiutaga vivo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/10/content_117757656.htm", "title": "Kiuj estis la ĉefaj atingoj de la du sesioj en 2025?", "published": "2025-03-10 00:00:00", "content_text": "En Printempo okazas en Ĉinio la du sesioj, tio estas, la sesioj de la 14-a Tutlanda Komitato de la Ĉina Popola Politika Interkonsiliĝa Konferenco (ĈPPIK), la ĉefa politika konsila organo de la lando, kaj de la 14-a Tutlanda Popola Kongreso (TPK), la plej alta leĝdona instanco. La du sesioj estas la plej gravaj politikaj eventoj de la jaro en Ĉinio, kiam oni difinas la prioritatojn kaj celojn kadre de la registara laboro por la tuta jaro.\n\nDo kiuj estis la ĉefaj atingoj de ĉijaraj du sesioj? Unue, estis anoncitaj la ĉefaj celoj por 2025: kresko de nacia MEP je 5%, kreado de 12 milionoj da laborpostenoj, inflacio je ĉirkaŭ 2%, produktado de grenoj je ĉirkaŭ 700 metrotunoj, kaj malkresko de elektrokonsumado po unuo de MEP je 3%.\n\nTiuj anoncoj estas tre gravaj por investantoj kaj entreprenantoj, por ke ili plano siajn investojn kaj difinu prioritatojn por la tuta jaro. La celoj ankaŭ substrekas la gravecon de grensekureco, registaro volas, ke la ĉina popolo tenu firme en siaj propraj manoj la grenojn bezonatajn por nutrado, alivorte, ke Ĉinio laŭeble ne dependu de aliaj landoj pri la plej gravaj nutraĵoj.\n\nKune kun grensekureco venas la strategio pri kampara revigliĝo. Ĉinio planas revigligi produktadon kaj komercon de semoj kaj agadi por kreskigi la enspezojn de kamparanoj. La lando ankaŭ lanĉos mekanismon por ke la ĉefaj konsumejoj de grenoj pagu kompensojn al la ĉefaj produktejoj de grenoj, sub la planado kaj superrigardo de la centra registaro, tiel ke la ĉefaj distriktoj, kiuj okupiĝas pri grenproduktado, estu pli bone subtenataj de registaraj politikoj.\n\nLa emfazo en grensekureco tute ne signifas, ke Ĉinio planas izoliĝi de la mondo. Male, la lando firme antaŭenigos kunlaborojn kadre de la iniciato \"La Zono kaj Vojo\" kaj ankaŭ plenumos sian promeson pri plia pordmalfermo: estas decidite, ke Ĉinio, laŭ enorda kaj bone reguligita maniero, malfermos sektorojn pri interreto kaj kulturo, kaj plivastigos provojn pri malfermeco de sektoroj kiel telekomunikado, kuracaj servoj kaj edukado.\n\nStimulado al konsumado estos la ĉefa movforto por ekonomia kresko en 2025. Ĉinio planas emisii specialajn longegtempajn titolojn de nacia trezorejo, sume valoraj je 300 miliardoj da juanoj, por subteni programojn por stimuli homojn ŝanĝi malnovajn produktojn kontraŭ novaj.\n\nNe pensu, ke tio signifas, ke Ĉinio forgesis la gravecon de mediprotektado. Fakte, novaj produktoj kaj aparatoj kutime estas pli mediamikaj kaj sekuraj, kaj aparte la ŝanĝo de hejmaj aparatoj povas kontribui por redukti konsumadon de elektro. En la du sesioj estis ankaŭ anoncite, ke la lando stimulos mediamikajn kaj malaltkarbonajn manierojn de produktado, konsumado kaj vivstilo.\n\nEn la kampo de novkvalitaj produktivaj fortoj, Ĉinio stimulos la disvolvadon de merĝantaj sektoroj, interalie malalt-altituda ekonomio, biofabrikado, kvantuma teknologio, artefarita intelekto kaj 6G-a interreto. La lando ankaŭ antaŭenigos ciferecigon de fabrikado kaj la disvolvadon de saĝaj aparatoj por fabrikado, nova generacio de saĝaj veturiloj funkciataj de novenergio kaj telefonoj kaj komputiloj elpensitaj por artefarita intelekto kaj saĝaj robotoj.\n\nAlia tre zorgata temo estas la stabiligo de la ĉina merkato pri nemoveblaĵoj, kun promesoj pri daŭra klopodado mildigi la malkreskon de la prezoj de nemoveblaĵoj, pli forta klopodado por rekonstrui urbajn vilaojn kaj reformi malnovajn domojn, faciligi la aĉetadon de loĝejoj kaj certigo pri ĝustatempa liverado de novaj loĝdomoj.\n\nĈinio ankaŭ celas daŭran progreson en urba renovigo kaj renovigo de antikvaj enurbaj domaroj. La lando faciligos partoprenon de kvalifikitaj homoj en sistemo pri subteno al loĝado kaj certigos, ke tiuj homoj facile aliros programojn pri socia sekureco.\n\nEn la kampo de medicio kaj sano, la lando plibonigos politikojn pri centrita aĉeto de kuraciloj kaj superrigardo de ilia kvalito. Registaraj subtenoj por baza sanasekuro por senlaboraj homoj kreskos je 30 juanoj po homo.\n\nPor kontraŭbatali senlaborecon, Ĉinio planas ekspansii kanalojn per kiuj ĵusdiplomiĝintoj kaj aliaj junuloj povu trovi postenon aŭ fondi entreprenon. La lando ankaŭ emfazos protektadon de rajtoj kaj interesoj de laboristoj en fleksebla laboro aŭ novtipa laboro, ekzemple liveristoj de pakaĵoj kaj ŝoforoj de veturoj menditaj per apo. Ĉinio ankaŭ provas akceli la disvolvadon de sistemo pri pago surbaze de kvalifikoj, por certigi, ke pli kvalifikitaj laboristoj ricevu pli altan pagon.\n\nEn la kampo de edukado, Ĉinio ekspansos mezlernejon, kaj antaŭlerneja edukado estos senpaga, sed la efektivigo de tiuj politikoj okazos iom post iom. Tio estas grava politiko por stimuli homojn havi gefilojn, ĉar en la nuna socio gepatroj laboras kaj ne povas prizorgi infanon dum laborhoroj, sekve antaŭlerneja edukado fariĝas pli kaj pli grava por familioj. Same, la kostoj por prizorgi infanon estas tre altaj nuntempe, tio malstimulas homojn patriĝi, sekve politiko pri registara subteno al prizorgado de infanoj ankaŭ estis lanĉita.\n\nJen kelkaj gravaj punktoj estas diskutitaj en la du sesioj. Multaj proponoj estas ankoraŭ sufiĉe ĝeneralaj kaj malprecizaj, ĉar ili estas nur skizo, sed baldaŭ venos pliaj detaloj, kaj lokaj registaroj adaptos la strategiojn difinitajn de la du sesioj al siaj propraj kondiĉoj. Iel ajn, la celoj kaj direkto de ĉina disvolvado en 2025 estas klaraj.\n\nVerkis: Rafael Henrique Zerbetto\n\nFonto: China Daily\n\nReprezentanto de TPK: Buji-a kostumo povas kunfandiĝi kun ĉiutaga vivo - esperanto.china.org.cn\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/10/content_117758562.htm", "title": "Ekstera komerco de Ĉinio montras stabilecon kaj elastecon en la unuaj du monatoj", "published": "2025-03-10 00:00:00", "content_text": "La donitaĵoj publikigitaj de la Ĝenerala Dogana Administro de Ĉinio en la 7-a de marto montras, ke malgraŭ multaj defioj, la ekstera komerco de Ĉinio solide funkcias, kun struktura pliboniĝo kaj elasteco en la unuaj du monatoj de 2025.\n\nLa donitaĵoj montris, ke la sumo de varkomerco atingis 6.54 duilionojn da juanoj dum ĉi tiu periodo, reflektante moderan malkreskon de 1.2% kompare kun la sama periodo de la lasta jaro.\n\nLaŭ la donitaĵoj, eksportado kreskis je 3.4% kompare kun la sama periodo de la lasta jaro ĝis 3.88 duilionoj da juanoj, dum importado malkreskis je 7.3% ĝis 2.66 duilionoj da juanoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kiuj estis la ĉefaj atingoj de la du sesioj en 2025? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/11/content_117757731.htm", "title": "Pekino plifaciligos komunikadon kaj pagon por eksterlandanoj", "published": "2025-03-11 00:00:00", "content_text": "Du pioniraj novigoj de Pekino, la aparato Travel Pass kaj la karto MiFang, estis ĝisdatigitaj kaj laŭplane estos oficiale lanĉitaj en marto. La aparato Travel Pass, malpeza kiel portebla ŝargilo, havas ekranon, fotilon kaj kartajn ingojn, kiuj subtenas kaj SIM-kartojn de China Unicom kaj fizikajn bankokartojn. Ĝi funkcias kiel portebla vifi-alirpunkto, faciligas komunikadon per tekstaj mesaĝoj, ebligas pagadon per dudimensiaj kodoj kaj provizas tradukon de fotita teksto.\n\nKundisvolvita partnerece de China UnionPay, Banko de Pekino kaj China Unicom Beijing, ĉi tiu aparato kunigas bankajn kaj komunikajn servojn sub la noviga modelo \"Karto-al-Kodo\". Dum la provfazo, vizitantoj el aliaj landoj povis lui kaj redoni la aparaton ĉe servaj budoj en la Pekina Ĉefurba Internacia Flughaveno, Daxing-a Internacia Flughaveno kaj la butiko Ta Yuan de China Unicom en la ambasadora distrikto.\n\nLa lasta ĝisdatigo aldonis la apon Travel Pass de Banko de Pekino rekte en la aparaton, tiel ke oni ne plu bezonas elŝuti ĝin. Turistoj povas akiri la karton, aldoni monsumon al ĝi, peti repagon kaj nuligi servojn sendepende per la apo, sen esti limigitaj de la horaro nek de la petmaniero. Testoj montras, ke de la alŝuto de pasporta informo ĝis sukcesa luprunto de la aparato, la tuta procezo daŭras malpli ol kvin minutojn.\n\nĈefa avantaĝo de Travel Pass estas tio, ke ĝi kunligas bankajn kaj komunikajn funkciojn, donante al alilandaj vizitantoj ne nur seninterrompan pagsolvon, sed ankaŭ vifian interreton por iliaj personaj aparatoj. Ĝia monĝira sistemo, funkciigata de UnionPay, subtenas kaj skanadon de dudimensia kodo kaj alproksimigon de ekrano, kio certigas facilan pagadon ĉu aĉetante ĉe stratbudoj ĉu manĝante en tradiciaj hutong-restoracioj de Pekino. La aparato postulas deponon de 400 RMB, kun unuopa transakcia limo je 1 000 RMB kaj monsuma limo je 10 mil RMB.\n\nKrome, senkontakta poŝtelefona pago per NFC, preferata metodo por multaj alilandaj vizitantoj, nun estas subtenata de la karto MiFang — la unua \"tri-en-unu\" servopako kunlanĉita de Banko de Ĉinio, China Unicom Beijing kaj Beijing Yikatong. Ĉi tiu SIM-karto kunligas pagon, telekomunikadon kaj publik-transportajn servojn.\n\nAlilandaj vizitantoj povas akiri la karton MiFang ĉe servobudoj de China Unicom en Pekina Ĉefurba Internacia Flughaveno, Daxing-a Internacia Flughaveno kaj kelkaj difinitaj butikoj prezentante siajn pasportojn. Krom voĉaj telefonalvokoj, 5G-a interreto kaj tekstmesaĝaj servoj, la karto ebligas pagadon per cifereca yuano, subtenas publik-transportajn pagojn per frapo sur metroaj kaj busaj kontroliloj kaj permesas aŭtomatan bilet-aĉeton ĉe enirejoj de difinitaj parkoj kaj turismejoj en Pekino (sufiĉas alproksimigi ĝin de la bilet-kontrolilo por eniri la lokon, kaj la bilet-prezo estas tuj elmetita de la monsumo disponebla en la karto).\n\n\"La karto MiFang estas preta por uzo, tuj post kiam ĝi estas enmetita en poŝtelefonon,\" diris Li Feihu, estro de la ciferec-valuta taskforto ĉe la pekina filio de Banko de Ĉinio. Ĝi postulas neniun aldonan apo-elŝuton, registradon aŭ kroman serv-aktivigon. Por vizitantoj, kies telefonoj ne subtenas SIM-kartojn, servobudoj povas provizi alternativajn solvojn. Uzantoj povas kontroli sian saldon kaj foliumi liston de komercistoj de cifereca juano per H5-retpaĝo ligita al tekstaj mesaĝoj. La unuopa monaldona limo de la karto MiFang estis pliigita al 5 000 RMB, kun monsuma limo je 10 000 RMB.\n\nAmbaŭ la aparato Travel Pass kaj la karto MiFang laŭplane estos oficiale lanĉitaj en marto.\n\nTradukis: Rafael Henrique Zerbetto\n\nFonto: OneTubeDaily\n\nReprezentanto de TPK: Buji-a kostumo povas kunfandiĝi kun ĉiutaga vivo - esperanto.china.org.cn\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/11/content_117759582.htm", "title": "Modernigo de Ĉinio provizas al centraziaj landoj gravan referencon", "published": "2025-03-11 00:00:00", "content_text": "Homoj en la Centra Azio multe zorgas pri la du sesioj de Ĉinio. En la lastaj tagoj kleruloj de la centraziaj landoj estis intervjuitaj de ĉinaj ĵurnalistoj. Ili diris, ke Ĉinio aktive esploras disvolvan vojon, kiu konvenas al si, kaj la sukcesa sperto de la modernigo de Ĉinio donas gravan inspiron kaj referencon por la moderniga esplorado de centraziaj landoj.\n\nAlikbek Dzheshenkulov, eksa eksterafera ministro de Kirgizio, delonge observas disvolviĝon de Ĉinio. Li diris, ke en la esplorado de sia vojo al modernigo, Ĉinio povas bone utiligi siajn proprajn rimedojn por atingi daŭrigeblan kaj ĉiuflankan disvolvadon, kaj ĝi povas adapti siajn unikan kulturon kaj disvolvan realon al la tutmonda tendenco. \"Por centraziaj landoj, kiuj alfrontas novajn defiojn en ekonomia kaj socia disvolviĝo, la sperto de Ĉinio estas tre valora. Modernigo de Ĉinio donas gravan referencon al centraziaj landoj por antaŭenigi la disvolviĝon de industrio, loĝistiko, energio kaj aliaj kampoj.\"\n\nYersultan Zhanseitov, esploristo de la Kazaĥa Instituto pri Mondaj Ekonomio kaj Politiko, diris, ke Ĉinio ne kopiis la modelojn de aliaj landoj, sed esploris disvolvan vojon taŭgan al si mem, kaj la lando povas ĝustatempe kaj efike alĝustigi politikojn laŭ nova situacio. Modernigo de Ĉinio liveris novajn ŝancojn por la disvolvado de centraziaj landoj, precipe la utilajn spertojn por antaŭenigi disvolviĝon konforme al lokaj kondiĉoj.\n\nRasulov, taĝika fakulo pri Ĉinio, diris, ke la iniciato de \"La Zono kaj Vojo\" donis fortan impulson por ekonomia kresko en la Centra Azio kaj kreis novajn laborŝancojn. Li precipe menciis, ke kun la subteno de Ĉinio, Taĝikio modernigis grupon da malgrandaj akvocentraloj. \"Ĉi tiuj projektoj ne nur plifortigis la energi-sekurecon de Taĝikio, sed ankaŭ antaŭenigis la disvolviĝon de la renovigebla energio en la regiono.\"\n\nEn la lastaj jaroj Ĉinio daŭre antaŭenigis altkvalitan disvolvon, akcelis disvolviĝon de novkvalitaj produktivaj fortoj, kiel artefarita intelekto, verdaj industrioj, cifereca ekonomio kaj tiel plu, kaj kunhavis produktojn, teknologiojn kaj spertojn kun centraziaj landoj per la kunlaboro de \"La Zono kaj Vojo\". Korzhumbayev, ĉefredaktoro de\n\nKazaĥa Industria Ĵurnalo\n\n, diris, ke en la lastaj jaroj Ĉinio kaj centraziaj landoj plifortigis kunlaboron en scienca kaj teknologia novigo kaj efektivigis serion da modelaj projektoj, kiuj montriĝis efikaj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pekino plifaciligos komunikadon kaj pagon por eksterlandanoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/11/content_117760357.htm", "title": "Fermiĝis la tria sesio de la 14-a TPK", "published": "2025-03-11 00:00:00", "content_text": "Posttagmeze de la 11-a de marto en Pekino la 14-a Tutlanda Popola Kongreso (TPK) fermis sian trian sesion. Xi Jinping kaj aliaj ĉinaj gvidantoj ĉeestis la kunvenon okazintan en la Granda Popola Halo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Modernigo de Ĉinio provizas al centraziaj landoj gravan referencon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/12/content_117760211.htm", "title": "Deklama Konkurso \"Ruĝa Folio\" finiĝis", "published": "2025-03-12 00:00:00", "content_text": "Lastatempe finiĝis la unua Esperanta Deklama Konkurso \"Ruĝa Folio\", organizita de la Ĉina Esperanto-Ligo, El Popola Ĉinio kaj la Lernejo pri Internacia Kultura Diskonigo sub la Komunika Kolegio de Zhejiang, subtenata de la Azi-Pacifika Komunika Centro de la Ĉina Internacia Komunika Grupo (ĈIKG) kaj la kolegio, kaj gvidata de ĈIKG.\n\nSub la temo \"Bela Ĉinio, Bela Mondo\", 41 ĉinaj kaj eksterlandaj personoj alportis 39 deklamajn filmetojn. En Esperanto aŭ en la ĉina, ili prikantas la belan kulturon per siaj voĉoj.\n\nPost taksado de juĝistoj, rezulto aperis surbaze de la deklama lerteco, voĉo kaj intonacio, emocia esprimo, flueco, sceneja prezentarto kaj aliaj kriterioj. Fine, \"Kelkaj homoj\" deklamita de Wang Chihan kaj Pei Rundong de Komunika Kolegio de Zhejiang gajnis la unuan premion pro ilia plena entuziasmo, abunda emocio kaj flua deklamado; 6-jaraĝa Ma Xiuyuan, el Ŝanhajo, gajnis la duan premion per \"La etaj steloj\", kaj ankaŭ Zhang Fude, veterano el Gansu, gajnis la duan prenion per \"El la Prelego de Zamenhof en la Unua Universala Kongreso de Esperanto\".\n\nLa konkurso altiris multajn lertajn deklamantojn, inkluzive de junaj komencantoj kaj veteranoj pli-ol-70-jaraj. Ili estas lernemaj, aktivaj kaj novigemaj. Iliaj deklamadoj montras tre bonan nivelon.\n\nRedaktoroj: Sheng Min kaj Xie Ruifeng\n\n<span style=\"font-family: \"times new roman\"; font-size: 20px;\">Pekino plifaciligos komunikadon kaj pagon por eksterlandanoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/12/content_117760236.htm", "title": "Komenciĝis nedeviga kurso de Esperanto en Pekina Lingva kaj Kultura Universitato", "published": "2025-03-12 00:00:00", "content_text": "La 3-an de marto oficiale komenciĝis la nedeviga kurso de Esperanto en la Pekina Lingva kaj Kultura Universitato, sin anoncis al la kurso 30 studentoj. Chen Ji, ĝenerala sekretario de la Ĉina Esperanto-Ligo (ĈEL), respondecas kiel la ĉefa instruisto.\n\nLa kurso daŭras 8 semajnojn kun totala tempo de 32 horoj. Ĝi celas plibonigi la aŭskultan, parolan kaj legan kapablon de lernantoj per klarigado de baza gramatiko, surlokaj dialogoj kaj reta komunikado. Ĝi ankaŭ celas pliigi la intereson de lernantoj pri la Esperanta kulturo kaj la idealo de Esperanta movado. Sub la gvidado de instruistoj, lernantoj spertos la Esperantan etoson kaj esploros pli vastan mondon per Esperanto.\n\nLa studentoj, kiuj elektis la kurson, estas plejparte unuajaruloj kaj duajaruloj, kaj iliaj fakoj inkluzivas la anglan, francan, hispanan, portugalan kaj japanan lingvojn, kaj lingvistikon, informadik-sciencon, internaciajn novaĵojn, muzik-arton, nov-amaskomunikilojn, internaciajn rilatojn ktp. Inter ili estas studento el Malajzio. Multaj el la lernantoj havas bonan lingvonivelon.\n\nDu studentoj diris, ke ili jam eklernis Esperanton en iuj retejoj antaŭ ol la kurso komenciĝis. Alia studento lernis pri Esperanto en mezlernejo, li ankaŭ aĉetis lernolibrojn en la retvendejo de ĈEL, kaj povas paroli simplajn frazojn.\n\nLa kurso estas forte subtenata kaj helpata de Liu Dawei, prezidanto de ĈEL, kaj Duan Peng, prezidanto de la universitato. Profesoro Li Weilun, veterana esperantisto, instruis Esperanton en la universitato de pluraj jardekoj.\n\nLa malfermo de la kurso estas grava frukto de la trejnprojekto de ĈEL. Oni esperas utiligi la kurson kiel ŝancon por baki junajn esperantistojn.\n\nRedaktoroj: Gao Shuyuan kaj Xie Ruifeng\n\n<span style=\"font-family: \"times new roman\"; font-size: 20px;\">Modernigo de Ĉinio provizas al centraziaj landoj gravan referencon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/13/content_117760176.htm", "title": "Disvolvado de Xinjiang", "published": "2025-03-13 00:00:00", "content_text": "Dum mia unua vizito al Xinjiang-a Ujgura Aŭtonoma Regiono de Ĉinio fine de 2020, mi estis impresita de la kontrasto inter la riĉa kaj prospera vivo de lokanoj en la glora epoko de la antikva Silka Vojo, atestata de antikvaĵoj nun konservataj en muzeoj, kaj la malriĉeco, kiu disiĝis tra la regiono post la fino de komercado tra la Silka Vojo. Nur antaŭ nelonge Xinjiang trovis novan vojon al prospero, kiam ĝi fariĝis ĉefrolulo de la Ekonomia Zono de la Silka Vojo, proponita de prezidanto Xi Jinping en 2013.\n\nBrodistinoj en la kazaĥa aŭtonoma prefektejo Yili en Xinjiang en 2021\n\nNuntempe, kiel parto de la klopodoj de la ĉina registaro por antaŭenigi komunan prosperon al la tuta popolo de la lando, Xinjiang, regiono ankoraŭ malpli disvolviĝinta ol orientaj provincoj, ricevas pli da investoj por esti kapabla disvolviĝi pli rapide, kaj tiel reduktiĝos la diferenco de disvolva nivelo inter regionoj de Ĉinio. En 2024, la MEP de Ĉinio kreskis je 5%, dum tiu de Xinjiang kreskis je 6.1%.\n\nXinjiang estas ankaŭ esenca por manĝaĵ-sekureco de Ĉinio, ĉar ĝi havas grandan agrikulturan potencialon ankoraŭ esplorotan. Dum vizitoj al bienoj en tiu aŭtonoma regiono de Ĉinio, mi malkovris interesajn kaj novigajn iniciatojn por kreskigi agrikulturan produktadon, transformi dezertojn en bienojn, plibonigi stokadon kaj loĝistikon por agrikulturaj ĉenoj, disvolvi agrikulturan turismon kaj aldoni valoron al la loka agrikultura produktado.\n\nPasintjare mi vizitis firmaojn pri energio en Xinjiang kaj estis impresita de la rapida disvolvado de la sektoro pri renovigebla energio en tiu regiono. Krom la fakto, ke la regiono estas riĉa je energiaj resursoj, kiel vento kaj sunlumo, ĝi ankaŭ antaŭenigas sciencan esploradon kaj industriajn ĉenojn en tiu kampo kaj produktas sunpanelojn kaj ventoturbinojn, ne nur por enlandaj bezonoj, sed ankaŭ por eksportado.\n\nFabriko de padeloj por ventoturbinoj en la urbo Hami, Xinjiang en 2024\n\nLa mirinda disvolvado de renovigebla energio en Ĉinio, en kiu Xinjiang ludas esencan rolon, estas rimarkata tutmonde. Lastatempe André Correa do Lago, prezidanto de ĉijara COP30 en Brazilo, substrekis la gravecon de la klopodojn de Ĉinio kontraŭ klimatŝanĝiĝo: sponsorata de la registaro, ĉina industrio pri sunpaneloj rapide kreskis en la lastaj jaroj kaj kontribuis por redukti la koston de tiaj produktoj en internacia merkato, kio kontribuis por popularigo de sunenergio en disvolviĝantaj landoj.\n\nSed la plej grava aspekto de la disvolvado de Xinjiang estas la plibonigo de vivkondiĉoj de homoj. Progresoj en edukado, kuracado kaj prizorgado de maljunuloj, la elstara laboro farita en malaperigo de malriĉeco, kaj la kresko de pokapa enspezo de homoj vivantaj en urboj kaj en kamparo klare montras, ke la popolo en Xinjiang ne nur vivas pli bone ol antaŭ kelkaj jaroj, sed ankaŭ rimarkas la perspektivon de pli bona estonteco.\n\nStudentinoj pri modo en Kaŝgara Teknika lernejo en 2023\n\nPli bonaj vivkondiĉoj ankaŭ kontribuas por konservado de kulturaj heredaĵoj kaj tradicioj de la regiono, ĉar havi bazajn vivbezonaĵojn certigitaj donas al la popolo trankvilecon por dediĉi pli da tempo al hobioj kaj distro, dum retkomercaj platformoj kaj disvolvado de turismo en la regiono kreas enspezoportunojn por lokaj metiistoj kaj artistoj.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Modernigo de Ĉinio provizas al centraziaj landoj gravan referencon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/14/content_117766420.htm", "title": "Ĉinio, lando kun plej vasta kaj rapida forst-kreskigo", "published": "2025-03-14 00:00:00", "content_text": "En la Arboplantada Tago, oni havas kutimon volontule planti arbojn en Ĉinio.\n\nEn la jaro 2024 la areo de novplantitaj arboj en Ĉinio atingis 4.45 milionojn da hektaroj, kaj la kovrado de forsto superis 25% de la tuta areo.\n\nLa totala areo kovrita de forstoj atingis 773 milionojn da hektaroj, kio igas Ĉinion la lando kun plej vasta kaj plej rapida forst-kreskigo.\n\nNi kune verdigu la mondon!\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Disvolvado de Xinjiang - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/17/content_117766450.htm", "title": "Ŝanhaja porinfana hospitalo kontraŭbatalas lingvajn barilojn", "published": "2025-03-17 00:00:00", "content_text": "Por multaj eksterlandanoj en Ĉinio, iri al hospitalo kun malsana infano povas esti koŝmaro pro lingvaj bariloj, kulturaj diferencoj kaj timoj pri kuracaj praktikoj malkongruaj kun tiuj alprenataj en iliaj devenlandoj, krom la streĉo, kiun ĉiuj ni spertas en tia situacio. Por alfronti tiun problemon, teamo de la Ŝanhaja Porinfana Medicina Centro laboras por provizi pintnivelan porinfanan kuracadon en etoso amika kaj sentema al malsamaj kulturoj.\n\nĈefkuracisto Xiao Bo dum babilado kun eta paciento\n\nRakontante pri sia propra sperto serĉinte kuracadon por sia filino Beecher Ashley-Brown, viro el Aŭstralio vivanta en Ŝanhajo, substrekis la grandan anksion sentatan de gepatroj, kiam iliaj gefiloj malsaniĝas. \"Kiam via infano estas malsana, vi sentas multe pli nervoza ol kiam la malsanulo estas vi, ĉar ne estas klare, kio estas la problemo pro tio, ke infanoj ne povas komuniki, kion ili sentas tiom facile kiel plenkreskuloj,\" rakontis Beecher.\n\nXiao Bo, ĉefkuracisto de la hospitalo, eĥas la opinion de Beecher pri la unikaj bezonoj de infanaj pacientoj: \"Infanoj estas en speciala procezo de kresko kaj psikologia disvolvado. Kiam ili alvenas en lokon nefamiliaran, ili povas senti timon kaj ne tiom rapide kiel plenkreskuloj adaptiĝi al ĝi,\" li klarigis.\n\nKuracisto de la Ŝanhaja Porinfana Medicina Centro babilas kun Beecher Ashley-Brown.\n\nAgnoskante, ke nefamiliara etoso povas timigi infanojn, la hospitalo decidis priesplori novajn manierojn certigi, ke la infano sentos sin sekura kaj malstreĉita. Ekzemple, medicinaj laboristoj babilas kun la gepatroj por informiĝi pri la plej ŝatataj manĝetoj kaj ludiloj de la infano por faciligi, ke tiuj infanoj sentu sin komfortaj.\n\nPor plibonigi la kvaliton de servoj al pacientoj el la tuta mondo, la hospitalo kreis reton da volontuloj, kiuj scipovas plurajn malsamajn lingvojn por trapasi lingvajn barilojn. \"Ŝanhajo estas internacia metropolo, havas plurajn volontulojn, kiu scipovas malpli popularajn lingvojn, sekve ni povas komuniki kun homoj en ĉiuj tiuj lingvoj,\" diris Xiao, emfazante, ke tiu kapablo kontribuas por plibonigi interagadon inter medicinaj laboristoj kaj internaciaj pacientoj.\n\nBeecher laŭdis la laboristojn pro ilia pacienco kaj helpemo, kaj ankaŭ pro ilia bona scipovo de la angla lingvo, inter aliaj trajtoj, kiuj ludis gravan rolon en plifortigo de fido inter la hospitala teamo, infanoj kaj iliaj gepatroj. \"Mi kredas, ke estas esence por ambaŭ, infanoj kaj gepatroj, senti sin malstreĉitaj kaj memfidaj, kaj tiu ĉi hospitalo elstare sukcesis en tio,\" diris Beecher.\n\nEsperantigis: Rafael Henrique Zerbetto\n\nFonto: https://english.shanghai.gov.cn/\n\n<span style=\"font-family: \"times new roman\"; font-size: 20px;\">Disvolvado de Xinjiang - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/18/content_117772470.htm", "title": "Ĉinio en la okuloj de iama militista reĝimo en Brazilo", "published": "2025-03-18 00:00:00", "content_text": "Estis matene de la 3-a de marto en Pekino, kiam Brazilo unuafoje gajnis la prestiĝan Oskar-premion, la premio de la usona kinarta akademio, en la kategorio plej bona fremdlanda filmo, per la filmo\n\nMi daŭre estas ĉi tie\n\n, reĝisorita de Walter Salles kaj kun la aktorino Fernanda Torres kiel ĉefrolulo. Bazita sur la samnoma libro verkita de Marcelo Rubens Paiva, filo de la eksa deputito Rubens Paiva, kiu estis kaptita kaj malaperigita de la Militista Diktaturo (1964-1985) en Brazilo, la filmo prezentas la lukton de la vidvino Eunice Paiva en serĉado de informoj pri sia edzo.\n\nAnonco pri la debuto en Azio de la brazila filmo\n\nMi daŭre estas ĉi tie\n\n, en la 8-a Internacia Kinofestivalo de Pingyao\n\nLa diktaturo en Brazilo estis frukto de malvarma milito: Kiel neŭtrala lando, Brazilo estis priesploranta komercajn oportunojn kaj kun kapitalismaj kaj kun socialismaj landoj. Por Usono, tio estis neakceptebla. La militista puĉo de 1964, subtenata de Usono, devigis al Brazilo aliĝi al la kapitalisma bloko kaj kaŭzis malfruon je ĉirkaŭ jardeko en la estigo de komercaj kaj diplomatiaj rilatoj de Brazilo kaj la Ĉina Popola Respubliko.\n\nNur dum la unua oficperiodo de prezidento Dilma Rousseff de 2011 ĝis 2014 estis kreita la Nacia Komisiono pri la Vero, por priesplori kaj dokumenti la krimojn faritajn de la reĝimo fondita en 1964, inkluzive de la malaperigo de Rubens Paiva, kiu estis murdita kaj sekve ĵetita en la maron. Danke al la laboro de la komisiono, pluraj malaperoj estis klarigitaj, ostaroj estis elfositaj kaj identigitaj, kaj multaj familioj sukcesis finfine entombigi siajn mortintojn.\n\nLa Kazo de la Naŭ Ĉinoj\n\nLa Komisiono pri Vero ankaŭ pristudis la Kazon de la Naŭ Ĉinoj, pri kio mi verkis pli detalajn artikolojn antaŭe. La komisiono agnoskis la senkulpecon de la ĉinoj, kiuj estis arestitaj kelk tagojn post la puĉo en 1964, kaj ankaŭ proponis al la brazila ŝtato manierojn kompensi la viktimojn. Pasintjare la Komisiono pri Amnestio de la Ministerio pri Homaj Rajtoj de Brazilo faris similajn rekomendojn.\n\nTuj post la puĉo, la militista reĝimo bezonis rakonton por konvinki la popolon, ke ili estis savintaj Brazilon el komunisma revolucio, kiu fakte neniam estis planita. Intertraktado inter la registaro de forpelita prezidento João Goulart kaj Ĉinio pri komerco inter la du landoj, kaj ankaŭ la populariĝo de la ideoj de Mao Zedong inter brazilaj komunistoj tiutempe, estis faktoroj kiuj allogis la novan registaron krei rakonton pri intervenemo de Ĉinio en internajn aferojn de Brazilo. Rezulte de tio, naŭ ĉinoj vivantaj en Brazilo estis arestitaj sub akuzo esti agentoj de fremda lando kun la misio subteni komunisman revolucion.\n\nRevenigitaj al Ĉinio, la naŭ ĉinoj estas varme bonvenigitaj en Pekino.\n\nDu el ili, Ju Qingdong kaj Wang Weizheng, estis raportistoj de la novaĵagentejo Xinhua. Aliaj kvar, Su Ziping, Hou Fazeng, Wang Zhi kaj Zhang Baosheng, estis laborantaj en organizado de ĉina komerca ekspozicio en Brazilo, laŭ invito de la brazila registaro. Kaj la aliaj tri, Wang Yaoting, Ma Yaozeng kaj Song Gueibao, estis en Brazilo por aĉeti kotonon, kiu estus la unua eksportaĵo de Brazilo al Ĉinio kaj alportus financan avantaĝon al Brazilo.\n\nMaljuste kondamnitaj de la Supera Militista Kortumo (STM) de Brazilo, la ĉinoj apelaciis, sed estis forpelitaj de Brazilo kaj ne povus ĉeesti antaŭ tribunalo por tiu apelacio, sekve la apelacio estis arkivita kaj neniam estis verdikto agnoskanta ilian senkulpecon. La rifuzo de brazila justico meti finon en tiu kazo plilongigis dum jardekoj la suferon de tiuj ĉinoj, kies honoro estis makulita de la akuzo pri krimoj kiujn ili neniam faris.\n\nLa brazila registaro siavice decidis, surbaze de la rekomendoj de la Komisiono pri Vero, kompensi la ĉinojn: prezidento Dilma Rousseff premiis la naŭ ĉinojn en 2014 per la Ordeno de la Suda Kruco, la plej alta brazila honoro, sed la medaloj restis forgesitaj dum jardeko en la ambasadorejo de Brazilo en Pekino. Ĝis nun, malmultaj el tiuj medaloj estis transdonitaj al familianoj de la honorigitoj, kaj la transdono estis diskreta, sen oficiala ceremonio.\n\nPersonaj posedaĵoj kaj mono konfiskitaj de la naŭ ĉinoj ankoraŭ ne estis redonitaj, malgraŭ pluraj petoj kaj rekomendoj faritaj al brazilaj aŭtoritatoj pri tiu temo. Fakte, la brazila justico decidis antaŭ longa tempo, ke la redono devos okazi nur post kiam la apelacio estos juĝita.\n\nBrazilanoj iugrade ligitaj al Ĉinio ankaŭ estis viktimoj de la diktaturo\n\nKune kun la naŭ ĉinoj estis arestitaj ankaŭ kelkaj brazilanoj, plejparto el ili membroj de Komunista Partio de Brazilo, kiuj amikiĝis kun la ĉinoj en Brazilo. Ili ĉiuj estis juĝitaj kune, sed ĉinoj kaj brazilanoj estis defenditaj de malsamaj advokatoj. La naŭ ĉinoj kaj la brazilanoj Amarílio de Oliveira Vasconcellos, Raquel Cossoy kaj Adão Pereira Nunes estis kondamnitaj al dek jaroj da mallibero pro subfosado. La brazilaj komunistoj João Amazonas, Maurício Grabois kaj Lincoln Cordeiro Oest kaj la serĝento Garcia Filho, estis senkulpigitaj, pro manko de pruvoj, el la akuzo pri spionado.\n\nAlia brazilano arestita en 1964 nur pro sia ligo al Ĉinio estis la ĵurnalisto Jayme Martins, tiam loĝanta en la ĉefurbo de Ĉinio kaj laboranta ĉe Radio Pekino ekde 1962. Li estis en ferio en Brazilo kiam la puĉo okazis. Jayme restis en malliberejo en San-Paŭlo dum iom da tempo kaj estis liberigita, sed li bezonis kaŝe forlasi Brazilon por reveni al Ĉinio, akompanata de graveda edzino kaj beba filino. La familio revenis al Brazilo nur en 1979, kiam la registaro donis amnestion al politik-persekutitoj.\n\nAbonantoj de\n\nEl Popola Ĉinio\n\nestis spionataj de la brazila registaro\n\nEn 2013, kiam mi estis prezidanto de Brazila Esperantista Junulara Organizo (BEJO), mi estis informita pri la ekzisto de dokumentoj el la arkivo de Ŝtata Departemento pri Publika kaj Socia Ordo (DEOPS) konservataj en la Publika Arkivejo de San-Paŭlo, kiuj estis rilataj al BEJO kaj la Esperanta movado. Tiel mi informiĝis pri tio, ke BEJO estis denuncita de kelkaj el siaj propraj membroj en 1970 pro korespondado kun organizaĵoj el socialismaj landoj. La dato koincidas kun la epoko, kiam pluraj BEJO-anoj, inkluzive de ĝia tiama prezidanto José Mário Marques, estis alvokitaj al policejo por esti pridemanditaj. En la sekvaj kvin jaroj la institucio restis malaktiva.\n\nAlia dokumento estas listo de abonantoj de\n\nEl Popola Ĉinio\n\n, kun 64 nomoj, kelkaj el ili evidente estas mistajpitaj versioj de nomo de la sama persono. La nura organizaĵo en la listo estas Kultura Kooperativo de Esperantistoj ((KKE) el Rio-de-Ĵanejro. KKE havis la kutimon aboni plurajn Esperantajn gazetojn el malsamaj landoj nur por ilin kolekti kaj disponigi en sia biblioteko.\n\nEkranbildo de la retejo de\n\nEl Popola Ĉinio\n\nEkde kiam mi transloĝiĝis al Ĉinio, antaŭ pli ol naŭ jaroj, mi laboras ĝuste por\n\nEl Popola Ĉinio\n\n, kiu ekde 2001 estas novaĵretejo. Estas vere, ke en la 1970-aj jaroj la gazeto havis pli fortan fokuson sur politikaj temoj, sed tio ne signifas, ke ĝiaj legantoj eksterlande estis politikaj aktivuloj. Fakte ĝi estis aparte alloga pro siaj altkvalita fasonado, belaj koloraj fotoj kaj interesaj raportoj pri la kulturo kaj beleco de Ĉinio.\n\nNe forgesi eraron por eviti ĝian ripeton\n\nMale ol Brazilo, kun tradicio klopodi por forgesi la erarojn de la pasinteco, la antikva ĉina civilizacio delonge lernis la valoran lecionon, ke forgesi tiujn erarojn rezultas en ilia ripetiĝo en estonteco. Pro tio, la ĉina popolo tre valorigas memoron kaj heredaĵojn kaj alte taksas kompensadon al viktimoj de maljusteco.\n\nEstas naiva kaj erara, ke la ĉina popolo forgesis la kazon de la naŭ ĉinoj. Tiu vundo en la historio de ĉin-brazilaj rilatoj estis plurfoje atentata de ĉinaj aŭtoritatoj, kiu komprenas, ke Brazilo, kiu faris tiun eraron, devas havi la iniciatemon proponi kompenson. Brazilanoj siavice ofte miskomprenas la pasivan konduton de Ĉinio pri tiu temo kiel signo, ke estas pli bone ne plu tuŝi la vundon.\n\nLa Oskaro gajnita de Brazilo pro\n\nMi daŭre estas ĉi tie\n\n, filmo kiu elfosas la nacian memoron, devas esti komprenata ne nur kiel rekono al ĝia arta valoro, sed ankaŭ kiel publika agnosko de la valoro de tiu mergiĝo en la pasinteco por ke ni komprenu la nunon kaj kompensu, eĉ se nur simbole, la viktimojn de maljustaj kondutoj.\n\nInterŝanĝoj kun Ĉinio povas instrui al Brazilo valorajn lecionojn kiel konservi la memoron kaj ĝin transdoni al la estontaj generacioj, samkiel havi iniciatemon kaj rapidi rilate al kompenso al viktimoj de maljustaĵoj. Laŭ ĉina vidpunkto, maljustan konduton oni devas ne nur kompensi, sed kompensi laŭeble plej rapide.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ŝanhaja porinfana hospitalo kontraŭbatalas lingvajn barilojn - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/18/content_117772583.htm", "title": "Xi Jinping inspektis Guizhou, sudokcidenta Ĉinio", "published": "2025-03-18 00:00:00", "content_text": "Posttagmeze de la 17-a de marto Xi Jinping, prezidanto de Ĉinio kaj ĝenerala sekretario de la Centra Komitato de la Komunista Partio de Ĉinio (KPĈ), inspektis la gubernion Liping en qiandongnan-a mjaǔ-a kaj dong-a aǔtonoma subprovinco de la provinco Guizhou, sudokcidenta Ĉinio. Li informiĝis pri lokaj organizoj de KPĈ, socia administrado, heredado de etnaj kulturoj kaj kampara reprosperigo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ŝanhaja porinfana hospitalo kontraŭbatalas lingvajn barilojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/19/content_117772644.htm", "title": "Ĉina kaj pola bazlernejoj okazigis retan interŝanĝon Esperante", "published": "2025-03-19 00:00:00", "content_text": "Je la 4-a horo de la 17-a de marto, Baiyangshujie-bazlernejo de la urbo Taiyuan, la provinco Shanxi, Ĉinio, kaj la Kvina Bazlernejo en la urbo Śrem, Pollando, komencis interretan komunikadon. La instruistoj kaj lernantoj de la ĉina kaj pola bazlernejoj havis varman interŝanĝon.\n\nPer varma \"saluton\" kreiĝis Esperanta etoso. Unue parolis Wei Yubin, estro de Baiyangshujie-bazlernejo. Li diskonigis pri la Esperanto-instruado en la lernejo por 17 jaroj, esprimante sian esperon, ke la du lernejoj starigu amikecon kaj plifortigu instruan interagon, kaj invitis polajn amikojn viziti Ĉinion. Poste la estro de la Kvina Bazlernejo en Śrem rakontis pri sia subteno al la evento, salutis la ĉinajn instruistojn kaj lernantojn, kaj esprimis sian antaŭĝojon plifortigi kunlaborojn en estonteco.\n\nSekve, sep ĉinaj Esperanto-instruistoj prezentis sin al siaj polaj kolegoj. Ambaŭlandaj infanoj faris prezentadojn en Esperanto, kaj la evento finiĝis en varma etoso. La du lernejoj konsentis fari regulajn retajn interŝanĝojn estontece por veki intereson de infanoj pri lernado de Esperanto kaj antaŭenigi amikecajn interŝanĝojn inter esperantistoj de la du landoj.\n\nRaportita de Zhang Hui\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ŝanhaja porinfana hospitalo kontraŭbatalas lingvajn barilojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/19/content_117772944.htm", "title": "Cifereca artaĵo de ĉina artisto Wei Wanli estis prezentita en Francio", "published": "2025-03-19 00:00:00", "content_text": "La 19-an de februaro, la cifereca artaĵo \"Skywalker\" de Wei Wanli, direktoro de dezajn-departemento de la Azi-Pacifika Komunika Centro sub la Ĉina Internacia Komunika Grupo, estis elektita por la sespersona eksponado, organizita de Dreamina, AI.DAO kaj Douyin, sub la konata internacia art-ekspozicio Salon Ant Capital en Parizo. S-ro Wei Wanli estas ankaŭ arta ĉefredaktoro de\n\nEl Popola Ĉinio\n\n, kiu respondecas pri arta dezajnado por gravaj eventoj, kiel la Ĉina Kongreso de Esperanto, Ĉina Tago en UK-oj kaj aliaj. Lastatempe, li komencis prezenti sian talenton pri artefarita intelekto (AI), kaj unu el liaj verkoj estis elektita por la internacia ekspozicio.\n\nKiel grava parto de aktivadoj por la 60-a datreveno de la starigo de diplomatiaj rilatoj inter Ĉinio kaj Francio, la ekspozicio ne nur servas kiel ponto por kulturaj interŝanĝoj, sed ankaŭ estas grava scenejo por ke la moderna ĉina arto estu konata de la mondo. La ekspona areo de cifereca arto estas la nura areo en ĉi tiu salona ekspozicio, kiu uzas AI kiel la kernan kreivan teknikon. La ses elstaraj ĉinaj artistoj lerte kunfandas tradician arton kun moderna teknologio por krei ses arojn da mirindaj ciferecaj artaĵoj.\n\nLa verko \"Skywalker\" de Wei Wanli havas profundan artkoncepton kaj avangardan videsprimon. Ĝi generas unikajn dinamikajn bildojn per AI-algoritmoj, kombinante la emocian streĉforton de abstrakta ekspresionismo kun la estetiko de futureca stilo por prezenti artan forton, kiu superas tempon kaj spacon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ŝanhaja porinfana hospitalo kontraŭbatalas lingvajn barilojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/19/content_117775226.htm", "title": "La monto Jiuhua, simbolo de kulturinterŝanĝo de antikva Ĉinio kaj Koreio", "published": "2025-03-19 00:00:00", "content_text": "Tiun ĉi Printempan Feston de Ĉinio mi pasigis ĉe la monto Jiuhua (ĉine: 九华山). Por mi, tio estas unua fojo pasigi la Printempan Feston en montara vilaĝo de Ĉinio, kiu estas plena de budhisma kulturo kaj homameco de ĉinaj vilaĝanoj.\n\nMeze de januaro mi ricevis telefonvokon de mia amiko, esperantisto, kiu laboras en iu videaĵ-elsendejo. La elsendejo planas filmi pri la monto Jiuhua, kaj mia vojaĝo al la monto tuj komencis.\n\nLa monto Jiuhua estas konata kiel unu el la kvar famaj budhismaj sanktejoj de Ĉinio, ĝi ankaŭ estas reprezentata de Dizang-bodisatvo (ĉine: 地藏菩萨).  Dizang-bodisatvo estas ankaŭ konata kiel unu el la reĝfamilianoj de Sinluo (ĉine: 新罗), antikva korea dinastio, mi estis petita partopreni en la filmadon pri la monto Jiuhua.\n\nDizang-bodisatvo, nomata Jin Qiaojue (ĉine: 金乔觉; koree: Gim Gjo-Gak), en sia juna tempo studis en Chang'an, tiama ĉefurbo de la dinastio Tang, kaj reiris al sia lando, kaj post kelkaj jaroj li revenis al Ĉinio kun sia blanka dorlothundo, nomita Shan-ting (善听).\n\nLaŭvole vizitinte kelkajn lokojn, Jin Qiaojue atingis la monton Jiuhua kaj metis sian asketan ejon en iun kavernon ĉe mezalta loko de la monto. Dum longa asketado, li hazarde estis trovita de vilaĝanoj, li kulturis la vilaĝanojn ne nur per vortoj, sed ankaŭ per sia praktikado.\n\nJin Qiaojue finis sian vivon 99-jaraĝan kaj post tri jaroj liaj disĉiploj ekkonsideris lin \"budho enkarnita\" (ĉine: 肉身佛). Oni konstruis templon sur la monto kaj lokanoj praktikis lian instruon en sia ĉiutaga vivo.\n\nLa imperiestro de Tang-dinastio en la jaro 757 donacis oran sigelon al Jin Qiaojue. Li Bai, granda poeto de antikva Ĉinio, verkis poemon pri li, kaj la monto Jiuhua fariĝis unu el la kvar budhismaj sanktejoj. Nun multaj homoj, inkluzive de koreoj, vizitadas la monton kaj lernas la saĝon de vivo kaj amon al homoj.\n\nDum la semajn-longa vojaĝo en la regiono de la monto Jiuhua, mi spertis multon. Kvankam mia rolo estis malgranda en la filmo, tamen la sperto estis tre interesa. La kamerao sekvis min kaj notis delikatajn ŝanĝiĝojn de mia mieno: Denaske senrideta, ofte paliĝa kaj rigidiĝema pro io...\n\nLa filmo longas nur 25 minutojn, sed ok teamanoj kaj mi estis tre lacaj: Preskaŭ ĉiumatene ni ellitiĝis je la 6-a kaj enlitiĝis ĉirkaŭ la 23-a kaj malfacilis manĝi en la kutima horaro, kaj pro tio mi ofte devis fronti la proteston de mia stomako je severa malsato dum la tuta filmado. \"Denove\" aŭ \"refoje\", tiuj simplaj vortoj de la reĝisoro fariĝis la plej timigaj, ĉar tio signifas, ke ni devas daŭre filmadi, sen paŭzo aŭ manĝo.\n\nPro la profunda influo de budhismo, loĝantoj de la regiono jam en antikveco alkutimiĝis manĝi vegetare, kaj la vegetaraj pladoj ne entenas ajlon, cepon ktp, kiuj havas fortan guston kaj ne bonutilas asketadon de bonzoj. Kvankam nuntempe la kutimo manĝi vegetare ne plu estas tiom populara, tamen multaj lokanoj ankoraŭ obeservas ĝin almenaŭ en novjara festo.\n\nSur la pordoklapoj de nia loĝejo kaj ĉambro, mi gluis la versparojn de la Printempa Festo, kio estis la unuafoja sperto dum mia tuta vivo. Same estas la unua fojo, ke mi, kun la bonzo invitita de ĉiĉerono, kune matemmanĝis per pladoj vegetaraj.\n\nTranokti en templo dum la filmado estis alia unika sperto por mi. Fakte lastatempe ĝi fariĝis iasenca modo por koreoj, kiuj travivas vere elstreĉiĝajn tagojn. Ekzemple, lernantoj por eniri altkvalitan universitaton, universitatanoj por eniri mondfaman kaj grandan entreprenon kaj tiuj, kiuj celas esti promociitaj al pli alta posteno ktp.\n\nSamtempe mi gustumis ver-verajn vegetarajn manĝaĵojn, kiujn bonzoj ĉiutage manĝas. Lastatempe homoj pli ofte manĝas vegetarajn ol viandajn pladojn por sano, sed en tiuj ĉi vegetarmanĝaĵoj estas miksitaj ne malmultaj spicaĵoj por allogi homan guston. Sed la vegetarmanĝaĵoj en budhisma templo preskaŭ entenas nenian spicaĵon, nur vere simplan, naturan kaj nepikan guston. Aldone, ni povis vidi multegajn stelojn senĉese scintilantajn, kiuj tutnokte kovras la ĉielon.\n\nPro la kaprica surmonta temperaturo, mi multe suferis, sed samtempe mi sciiĝis, ke la monto Jiuhua havas intiman rilaton kun Koreio pro la influo de Dizang-bodisatvo. Mi spertis la Printempan Feston tie, kaj tio estas neforgesebla sperto en mia vivo.\n\nVerkis: Choi Manwon\n\n(Profesoro de Esperanto-fako de Zaozhaung-a Universitato)\n\n<span style=\"font-family: \"times new roman\"; font-size: 20px;\">Xi Jinping inspektis Guizhou, sudokcidenta Ĉinio - esperanto.china.org.cn</span>\n\nEl Popola Chinio", "author": "Choi Manwon", "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/20/content_117776755.htm", "title": "Turistoj ĝuas belecon de prumfloroj en Xi'an", "published": "2025-03-20 00:00:00", "content_text": "Lastatempe en la urbo Xi'an de la provinco Shaanxi, nordokcidenta Ĉinio, pompas prumfloroj. Turistoj kaptas la ŝancon por viziti prumkampojn en la kamparo kaj ĝui la unikan belecon de floroj en printempo. La subaj fotoj, faritaj de flugroboto, montras turistojn promenantajn tra la prunkampoj de la distrikto Huyi de la urbo la 18-an de marto.\n\nRedaktis: Rafael Henrique Zerbetto\n\nFonto: Xinhua\n\n<span style=\"font-family: \"times new roman\"; font-size: 20px;\">La monto Jiuhua, simbolo de kulturinterŝanĝo de antikva Ĉinio kaj Koreio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/20/content_117776775.htm", "title": "Ŝanhaja Sakurfestivalo kun vespera promenado", "published": "2025-03-20 00:00:00", "content_text": "En Ŝanhajo jam komenciĝis la sezono de sakuroj, kaj ĉijara Ŝanhaja Sakurfestivalo komenciĝis la 15-an de marto en la parko Gucun. Entute 120 specoj de sakuro kaj pli ol 16 mil sakurarboj devos flori ĉi-jare en la parko. Ĉijara festivalo unuafoje permesas al vizitantoj admiri la sakurojn de 6:00 ĝis 9:30 ptm. Dum la festivalo la parko ankaŭ gastigos plurajn interagajn aktivaĵojn pri diversaj sektoroj, inkluzive de kulturo, manartaĵoj, turismo, sporto kaj legado. La festivalo daŭros ĝis la 15-a de aprilo.\n\nEsperantigis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">La monto Jiuhua, simbolo de kulturinterŝanĝo de antikva Ĉinio kaj Koreio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/20/content_117776893.htm", "title": "Xi Jinping inspektis la provincon Yunnan en sudokcidenta Ĉinio", "published": "2025-03-20 00:00:00", "content_text": "Posttagmeze de la 19-a de marto Xi Jinping, prezidanto de Ĉinio kaj ĝenerala sekretario de la Centra Komitato de la Komunista Partio de Ĉinio, inspektis la urbon Lijiang en la provinco Yunnan, sudokcidenta Ĉinio. Li informiĝis pri industri-ĝardeno de freŝaj floroj, antikva urb-regiono de Lijiang, aparta loka agrikulturo kaj kiel oni protektas kulturajn heredaĵojn kaj firmigas la koncepton de etna komunumo de la ĉina nacio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La monto Jiuhua, simbolo de kulturinterŝanĝo de antikva Ĉinio kaj Koreio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/21/content_117776901.htm", "title": "Industrio de legomaj semoj estas starigita en Chengdu", "published": "2025-03-21 00:00:00", "content_text": "Por kelkaj jaroj, la urbeto Pengzhou de Chengdu, ĉefurbo de la provinco Sichuan, antaŭenpuŝas la konstruadon de industria bazo de legomoj. Ĝis la fino de 2024, la urbo jam starigis semobankon kun pli ol 200 specoj da legomoj, 8 legom-kultivaj centroj kaj elektis 35 legom-specojn taŭgajn por kultivado en Chengdu-ebenaĵo. Samtempe, novspecaj legomoj estas diskonigataj kaj disvastigataj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La monto Jiuhua, simbolo de kulturinterŝanĝo de antikva Ĉinio kaj Koreio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/21/content_117776925.htm", "title": "Grizaj ardeoj konstruas nestojn en Shanxi-provinco", "published": "2025-03-21 00:00:00", "content_text": "Printempe en la arbaro sur la montoj de la urbo Lüliang en la provinco Shanxi, granda nombro da migrantaj grizaj ardeoj konstruas nestojn, kreante unikan ekologian pejzaĝon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La monto Jiuhua, simbolo de kulturinterŝanĝo de antikva Ĉinio kaj Koreio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/24/content_117783032.htm", "title": "Ĉina ĉefministro ĉeestis en Ĉina Disvolva Forumo 2025", "published": "2025-03-24 00:00:00", "content_text": "La 23-an de marto ĉina ĉefministro Li Qiang ĉeestis la malferman ceremonion de la Ĉina Disvolva Forumo 2025 en Pekino kaj faris ĉefan paroladon.\n\nLi diris, ke, kiel prezidanto Xi Jinping emfazis, disvolvo estas eterna temo de la homa komunumo. Ĉiuj zorgas pri la ekonomia disvolvo de Ĉinio kaj pri la tutmonda disvolva tendenco.\n\nLi Qiang diskonigis kelkajn siajn rimarkojn kaj pensojn el tri vidpunktoj.\n\nLa unua vidpunkto estas rigardi la viglecon de la ĉina ekonomio el la perspektivo de \"la ekonomio de Printempa Festo\". Ĉi-jare, dum la Printempa Festo, la ĉina ekonomio montris serion da rimarkindaj apartaĵoj. La konsumaj merkatoj de kino, vintra turismo, kultura turismo kaj aliaj sektoroj estis tre viglaj, montrante la grandan potencialon de la interna ekonomia cirkulado.\n\nLa dua vidpunkto estas kompreni la ĉinan ekonomian politikon tra la du sesioj, nome la Tutlanda Popola Kongreso (TPK) kaj la Ĉina Popola Politika Interkonsiliĝa Konferenco (ĈPPIK). Ĉinio ĉi-jare starigis sian ekonomian kreskocelon je ĉirkaŭ 5%, kio baziĝas kaj sur profunda kompreno pri la fundamentaj kondiĉoj de la ekonomio kaj sur firma konfido pri la propra kapablo kaj estonta disvolva potencialo.\n\nLa tria vidpunkto estas pensi pri la ĝusta vojo al homa progreso tra la internacia ŝanĝiĝo. Ĉinio ĉiam integras sian propran disvolviĝon kun la tutmonda disvolviĝo, aliĝas al la ĝusta direkto de ekonomia tutmondiĝo, praktikas veran plurflankismon kaj strebas fariĝi fonto de stabileco kaj certeco por la tutmonda paco kaj disvolviĝo.\n\nLa Ĉina Disvolva Forumo 2025 okazas de la 23-a ĝis la 24-a de marto. La temo de ĉi-jara forumo estis \"komplete liberigi disvolvan impulson kaj kune akceli stabilan kreskon de tutmonda ekonomio\".\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Industrio de legomaj semoj estas starigita en Chengdu - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/24/content_117783040.htm", "title": "Wei Yubin (Jado): Mia pripenso pri Esperanta legado", "published": "2025-03-24 00:00:00", "content_text": "Kiu vojo kondukas al plej fruktodona celo?\n\nĈu ni sekvu la spurojn de la klasikaj majstroj, aŭ ni elektu la modernajn vojojn, kiuj ankoraŭ estas freŝaj kaj ŝanĝiĝantaj?\n\nMultaj samideanoj demandas:\n\nKiaj legaĵoj estas plej lernindaj kaj legindaj?\n\nĈu la originalaj aŭ la tradukitaj? Ĉu verkoj el la frua periodo de Esperanto ankoraŭ utilas por nuntempaj legantoj? Tiuj demandoj instigis min al profunda pripensado. Mi volas prezenti mian vidpunkton jene:\n\nA. Elekti bonajn verkojn\n\nB. Kio estas bona verko en Esperanto?\n\nC. Ĉu klasikaĵoj eksmodiĝis?\n\nD. Kompreni la esencon sen tro fiksiĝi sur la vortoj\n\nA. Elekti bonajn verkojn\n\nEsperanto havas relative mallongan historion, tamen ekde sia naskiĝo ĝi tuj ekhavis poemojn kaj beletraĵojn -- unikaj fenomenoj inter planlingvoj. Tio helpis ĝin rapide evolui. Hodiaŭ ekzistas miloj da originalaj kaj tradukitaj verkoj en Esperanto, sed nia vivo estas limigita. Post laboro, hejmotaskoj ktp, restas nur malmulte da tempo por legado. Pro tio,\n\ngravas elekti verkojn ne hazarde, sed laŭ kriterioj de kvalito kaj utileco\n\n.\n\nMontaigne (Michel de Montaigne), franca pensulo de la Renesanco, esprimis similan ideon en siaj\n\nEseoj: \"Mi trarigardas librojn, sed mi ne studas ilin; tio, kio restas en mi, ne plu estas io, kion mi rekonas kiel fremdan, sed nur tio, kion mia juĝo digestis.\"\n\nTio signifas, ke legado ne estas mekanika procezo de sorbado de informoj, sed selektado kaj prilaborado de ideoj laŭ propra juĝo. Same kiel Montaigne ne rigardis ĉiujn librojn kiel egalvalorajn, ni devas konscie elekti niajn legaĵojn, serĉante tiujn, kiuj vere nutras nian penson kaj lingvan sentemon.\n\nB. Kio estas bona verko en Esperanto?\n\nEsperanto kvankam jam maturiĝas post pli ol 130 jaroj, restas juna en la mondo de literaturo. Kvankam ankoraŭ ne aperis en nia lingvo verkistoj egalkvalite al tiuj de Shakespeare, Tolstoj aŭ Dante, tio ne signifas, ke Esperanto ne havas valorajn literaturajn verkojn.\n\nMultaj talentaj aŭtoroj kontribuis al nia literaturo, kaj iliaj verkoj povas esti bonaj modeloj por lerni la lingvon kaj ĝui ĝian belecon. Ekzemple, William Auld, Jorge Camacho kaj Kálmán Kalocsay verkis kun lingve rafinita kaj pense profunda stilo. Samtempe, tradukoj de Kabe (\n\nFaraono\n\n), Antoni Grabowski (\n\nSinjoro Tadeo\n\n) kaj aliaj majstroj portis en Esperanton riĉecon de monda literaturo.\n\nKabe, unu el la plej elstaraj Esperantaj stilistoj, iam argumentis, ke Esperanto, en sia formiĝa stadio, pli profitas el tradukado ol el originala verkado, ĉar traduko trudas al la lingvo problemojn, kiujn originala verkado povus eviti. Kvankam lia diro aperis en la frua periodo de Esperanto, tamen ĝi restas grava eĉ hodiaŭ. Bone faritaj tradukoj helpas pliriĉigi la lingvon kaj provizas altkvalitan modelon por novaj verkistoj.\n\nSame kiel Montaigne rimarkis, ke \"\n\npli bona estas kapo bone formita ol kapo plenplena\n\n\", ankaŭ en Esperanto ni ne celu nur kvante grandan legadon, sed legadon, kiu vere formas nian lingvan kaj pensan kapablon.\n\nC. Ĉu klasikaĵoj eksmodiĝis?\n\nPor respondi tiun demandon, ni unue komprenu, kio estas klasikaĵo. Laŭ PIV, klasikaĵo estas antikva literaturaĵo rigardata kiel modelo de universala valoro. Do, klasika verko estas ne nur longe ekzistanta, sed ankaŭ vaste rekonata kiel stila modelo.\n\nKelkaj kredas, ke verkoj el la frua periodo de Esperanto, kiel\n\nLa Faraono\n\nde Prus, jam eksmodiĝis. Sed ĉu vere klasikaĵoj perdas sian valoron laŭ tempopaso? Se tiel estus, kial oni ankoraŭ legas\n\nLa Libron de Poezio\n\n,\n\nRuĝdoman Sonĝon\n\n,\n\nOdiseadon\n\nde\n\nHomero\n\nkaj\n\nHamleton\n\n?\n\nMontaigne atentigis, ke leganto devas legi ne nur por kolekti sciojn, sed ankaŭ por pliriĉigi sian propran pensadon. Li mem preferis la verkojn de antikvaj pensuloj, ĉar ili enhavis ideojn, kiuj restis validaj tra la tempo. Same en Esperanto, klasikaj verkoj havas konstantan valoron -- ne nur kiel historiaj dokumentoj, sed ankaŭ kiel lingvaj kaj artaj modeloj.\n\nSe ni ne konas nian devenon, kiel ni povos certigi nian direkton en la estonteco?\n\nD. Kompreni la esencon sen tro fiksiĝi sur la vortoj\n\nĈina poeto Tao Yuanming (365-427) iam diris: \"\n\nLernu legadon por kompreni la esencon, ne por tro fiksiĝi sur la vortoj\n\n.\" Simile, Menzio avertis kontraŭ troa ligiteco al vortaj detaloj, kiu povas kaŝi la pli profundan signifon de la teksto.\n\nMontaigne esprimis preskaŭ saman penson en siaj\n\nEseoj\n\n, li ne klopodis parkerigi aŭ perfekte kompreni ĉion, sed nur retenis tion, kio nature restis en sia menso. Tia aliro povas esti tre utila por Esperanto-legantoj, precipe por tiuj, kiuj ankoraŭ lernas la lingvon.\n\nKiam ni legas en Esperanto, ni ne devas fiksiĝi ĉe ĉiu nekonata vorto aŭ komplika frazo. Lernado estas vojaĝo, kaj signifoj riveliĝas iom post iom. Kiel Zhuge Liang en la\n\nRomano pri la Tri Regnoj\n\n, kiu legis librojn por kapti la ĝeneralan ideon anstataŭ obsedi pri detaloj, ankaŭ ni devas kultivi pli fluan kaj ampleksan legadstilon.\n\nTiu ideo estas aparte grava por Esperanto-lernantoj. Lastatempe, en nia leg-grupo, multaj diskutoj temis prikazoj kiel \"al kie\" aŭ la uzo \"tio\" por homoj. Iuj tute rifuzis ilin, aliaj plene akceptis. La plej bona solvo al tiaj duboj ne estas rigida disputado, sed pli vasta legado. Per sperto kun diversaj stiloj kaj uzokazoj, la lingvo fariĝas pli natura kaj komprenebla.\n\nKonkludo\n\nSame kiel la klasikaj tekstoj en nia lingvo montras la vojon al rafinita esprimo, nia legado de tiuj verkoj montras al ni nian vojon en la evoluo de nia pensado. Kiu scias sian devenon, scias sian alvenon -- kaj Esperanto, kun siaj klasikaj kaj modernaj literaturaj trezoroj, estas nia vojaĝgvidilo.\n\nTial, ni elektu bone, legu saĝe, kaj plivastigu nian vidkampon tra la riĉa pejzaĝo de Esperanto-literaturo.\n\nVerkita de Wei Yubin (Jado)\n\n<span style=\"font-family: \"times new roman\"; font-size: 20px;\">Grizaj ardeoj konstruas nestojn en Shanxi-provinco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/25/content_117783062.htm", "title": "Nokta turismoprogramo en Huizhou", "published": "2025-03-25 00:00:00", "content_text": "En la lastaj jaroj She-gubernio de Anhui-provinco, Ĉinio, uzas la oportunon kreitan de populariĝo de nokta turismado. La loko aranĝis programojn de prezentadoj en la antikva urbo, kiel provo por kunfandi turismadon kaj tradician lokan kulturon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Grizaj ardeoj konstruas nestojn en Shanxi-provinco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/25/content_117785054.htm", "title": "Tradicia ceremonio por printempa ekvinokso en Pekino", "published": "2025-03-25 00:00:00", "content_text": "La 20-an de marto okazis la inaŭguro de la 2-a Ĝardenfestivalo de la pekina distrikto Chaoyang kaj de la 18-a Pekina Chaoyang-a Kulturfestivalo de Printempa Ekvinokso ĉe la parko Ritan. La kulmino de la evento estis prezentado de antikvaj ritualoj, antikva tradicio de pli ol 500 jaroj. La ceremonio uzis historie akurataj kostumoj, muzikiloj kaj aliaj aferoj, kaj allogis vizitantojn por intima sperto de la tradicia rito de printempa ekvinokso, kuncelebrante la kulturan heredaĵon ligitan al tiu ĉi sezono.\n\nTradukis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Nokta turismoprogramo en Huizhou - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/26/content_117785070.htm", "title": "Kolzofloroj pompas en Xinghua", "published": "2025-03-26 00:00:00", "content_text": "Kiam la temperaturo altiĝas en Xinghua-urbo de Jiangsu-provinco, Ĉinio, kolzofloroj ekpompis sinsekve. La ora koloro ornamas riverojn kaj vastajn kampojn, kaj el tio rezultas pejzaĝoj, kiuj allogas amasojn da turistoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Nokta turismoprogramo en Huizhou - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/27/content_117790139.htm", "title": "Yudron: Nia vivo estas pli dolĉa ol dolĉa teo", "published": "2025-03-27 00:00:00", "content_text": "Yudron estas pli-ol-90-jara vilaĝano loĝanta en Samyai de Shannan-urbo, Xizang-a Aŭtonoma Regiono de Ĉinio.\n\nEn malnova Xizang, la familio de Yudron, kiel servutuloj, suferis tra malvarmaj vintraj noktoj kunpremitaj sub ŝima kovrilo, kio estis la nura objekto, kiun ili havis por varmigi sin. Yudron memoris, ke ŝi devis ŝpini lanon por sia mastro por akiri manĝaĵon. \"Mi laboris de tagiĝo ĝis krepusko nur por gajni manplenon da tsampa,\" ŝi diris.\n\nEl tiuj malvarmaj tagoj, la plej korŝiraj memoroj de Yudron estis la forpaso de ŝiaj gepatroj pro malsano, kaj ŝi ne kapablis pagi por ilia kuracado.\n\nEn marto 1959 homoj en Xizang lanĉis la demokratan reformadon, kio finis la servutan sistemon de la regiono. Proksimume unu miliono da servutuloj kiel Yudron, ricevis kampon kaj domon kaj iĝis posedantoj de la tero por la unua fojo.\n\nNun, la familio de Yudron ĝuas gajan vivon. Ŝia nepo havas tibetan dolĉ-tean butikon ofte vizitatan de najbaroj kaj lokanoj. \"Nia vivo hodiaŭ estas pli dolĉa ol dolĉa teo. Mi vere deziras, ke miaj gepatroj povu vidi nian nunan feliĉan vivon,\" deklaris la maljunulino, kiu atestis la evoluon de Xizang.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tradicia ceremonio por printempa ekvinokso en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/27/content_117790145.htm", "title": "Inaŭgurita Jarkunveno de Boao-Forumo por Azio", "published": "2025-03-27 00:00:00", "content_text": "La 25-an de marto estis inaŭgurita la Jarkunveno de Boao-Forumo por Azio. Dum la 4-taga kunveno preskaŭ 2 000 invititoj el pli ol 60 landoj kaj regionoj faros profundan diskutadon pri la temo \"krei estontecon por Azio en ŝanĝiĝanta mondo\".\n\nEn la sekva tago, Guo Jiakun, proparolanto de la Ministerio pri Eksteraj Aferoj de Ĉinio, prezidis la gezetaran konferencon de la forumo. Kiam iu raportisto diris, ke oni rimarkis, ke la Jarkunveno de Boao-Forumo por Azio publikigis la Jaran Raporton pri Azia Ekonomia Perspektivo kaj Integra Procezo 2025, kio montras, ke la ekonomia kresko de Azio antaŭvide pliiĝos ĝis 4.5% en 2025, kaj la tuta ekonomia produktokvanto de la mondo laŭ aĉetpova alparo pliiĝos ĝis 48.6%, kiel oni taksas la evolu-perspektivon de Azio kaj la rolon de Ĉinio en tiu flanko?\n\nGuo Jiakun diris, ke kiel grava membro de la azia familio kaj la gastiganta lando de Boao-Forumo por Azio, Ĉinio senŝancele antaŭenigos altkvalitan disvolviĝon kaj altnivelan malfermadon, kunlaboros man-en-mane kun aliaj aziaj landoj por mildigi disvolvajn malfacilaĵojn kaj strebos kungajnajn rezultojn per kunlaboro, kaj faros novan \"azian kontribuon\" por antaŭenigi la mondan ekonomian kreskon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 22px;\">Tradicia ceremonio por printempa ekvinokso en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/28/content_117789335.htm", "title": "Boao, ejo kun kriterio pri nul-karbonellaso por nia mondo", "published": "2025-03-28 00:00:00", "content_text": "Lastatempe ekfunkciis la model-zono de nul-karbonellaso en Boao, Hainan-provinco de Ĉinio. La model-zono starigis sistemojn de energia cirkulado, konstrua verdigo, trafika verd-optimumigo, novigita centralo, materia cirkulado, akva cirkulado, ĝardena mediamika rearanĝo, saĝigitaj entreprenoj kaj aliaj por realigi la veran nuligon de karbona ellasado. Sekve, la zono provos trovi pli da spertoj pri administrado de nul-karbonellasa urbo kaj disvastigos la spertojn al tropikaj lokoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kolzofloroj pompas en Xinghua - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/28/content_117790315.htm", "title": "Kamparano Nyima: Nia vivo nur pliboniĝos", "published": "2025-03-28 00:00:00", "content_text": "\"Mia patrino devenas de Namling. Ŝi estis vendita kiel servutulo al Lnaze, kiam ŝi estis graveda. Do mi neniam konis mian patron. Naskita en malfeliĉo, mi vidis kaj spertis multajn malfacilojn dum mia infanaĝo,\" rakontis Nyima, naskita en 1952.\n\nEn marto 1959 homoj en Xizang lanĉis la demokratian reformadon, kiu finis la servutan sistemon en la regiono. Tio liberigis milionon da servutuloj, inkluzive de 7-jaraĝa Nyima, kaj rajtigis ilin iĝi mastroj de siaj propraj vivoj.\n\nNyima kaj lia patrino ricevis 23 mu-ojn (ĉirkaŭ 1.53 hektaroj) da tero, kune kun farmiloj kaj domo, kiuj alportis novan esperon al iliaj vivoj.\n\nNun, la kvin infanoj de Nyima havas siajn proprajn familiojn kaj karierojn. Kvankam la 6.8-grada tertremo okazinta la 7-an de januaro 2025 igis la domon de Nyima neloĝebla kaj li nun devas loĝi en provizora loĝejo, tamen li ne estas maltrankvila pri la estonta vivo. \"Danke al la subteno de la registaro, ni havis komfortan kaj varman vintron kun sufiĉe da manĝaĵoj. La registaro nun planas konstrui novajn domojn por ni. Niaj vivoj plu pliboniĝos,\" diris Nyima.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tradicia ceremonio por printempa ekvinokso en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/28/content_117792284.htm", "title": "Malaltaltituda ekonomio ekflugas en Ĉinio", "published": "2025-03-28 00:00:00", "content_text": "Ĉiu-jare dum la du sesioj oni faras bilancon de la registara laboro en la pasinta jaro kaj planas la laboron por la nuna jaro, inkluzive de la celoj kaj prioritatoj. En ĉijaraj du sesioj, malalt-altituda ekonomio, vortumo uzata por la aro da ekonomiaj aktivaĵoj farataj de flugmaŝinoj flugantaj je altitudo sub mil metroj, estis fokusa temo. Malalt-altituda ekonomio inkluzivas turismajn superflugojn ĉe vidindejoj, aplikojn de flugmaŝinoj en agrikulturo, farado de fotoj kaj filmoj per flugmaŝino, servoj pri sukurado kaj aertransportado de pacientoj, kaj ankaŭ transportadon de varoj kaj homoj laŭ mallongaj itineroj.\n\nFlugrobotoj faciligas liveradon de varoj\n\nLa urbo Shenzhen de la provinco Guangdong estas grava teknologia centro, kie troviĝas la sidejoj de kelkaj el la plej gravaj teknologiaj firmaoj de Ĉinio, ekzemple, Huawei, Tencent kaj DJI. En 2020 dum vizito al kelkaj firmaoj en la urbo, mi estis impresita de la laboro tiam disvolvata en Artefarita Intelekto (AI), inkluzive de saĝaj kameraoj kaj senpilota aviado. Multaj el tiuj teknologioj nur nun ekpopulariĝas, sed vi povas esti certa, ke en la sekvaj jaroj pluraj novaj trarompaj teknologioj same furoros.\n\nFlugroboto liveras mendon de kliento en parko de Shenzhen.\n\nPasintjare mi estis informita pri tio, ke en kelkaj parkoj de Shenzhen vizitantoj jam alkutimiĝis mendi manĝaĵon per apo kaj ricevi ĝin liveritan de flugrobotoj, kiuj deponas la pakaĵojn en maŝinojn. Sekve la kliento skanas dudimensian kodon por ricevi sian pakaĵon. Simila liversistemo estis enkondukita pasintjare ĉe la sekcio Badaling de la Grando Muro en Pekino por faciligi la vivon de la turistoj. Krom manĝaĵojn kaj trinkaĵojn, flugrobotoj liveras ankaŭ kelkajn konvenajn produktojn por turistoj, ekzemple ombrelo, kaj fine de la tago helpas la laboristojn forporti la rubaĵon lasitan surloke.\n\nLa firmao Meituan, kiu operaciumas la itinerojn supre menciitajn, jam kontrolas pli ol 30 flugrobotajn itinerojn en la municipoj Pekino kaj Ŝanhajo, kaj ankaŭ en la urboj Kantono kaj Shenzhen, en la provinco Guangdong. Flugrobotoj transportas pakaĵojn al oficejoj, loĝkvartaloj, turismejoj kaj lokoj en bezono de rimedoj por urĝaj kuracaj servoj.\n\nSiavice SF, grandega ekspeda firmao, ankaŭ plivastigis la uzon de flugrobotoj por rapidigi liveradon, per itineroj kiel tiu inter la haveneto Nan'ao Shuangyong, oriente de Shenzhen, kaj la enurba distrikto Longgan, kio signife rapidigas la transporton de freŝaj marproduktoj al centro pri distribuado, el kie liveristoj tuj ekiras por alporti la pakaĵojn al la hejmoj de mendintoj.\n\nPasintjare, dum vizito al la urbo Zhongshan, apud Shenzhen, mi vizitis la teknologian firmaon FCourier, kiu disvolvas, fabrikas, vendas kaj operaciumas flugrobotojn, kontrolilojn por aviada uzo kaj produktojn kun AI, kun fokuso sur elektraj veturiloj kapablaj al- kaj elteriĝi vertikale (eVTOL-oj). Krom vizito al la fabriko, mi ankaŭ havis la oportunon vidi montroflugojn de du flugrobotoj: E6, kreita por aktivaĵoj kiel filmado, monitorado, inspektoj, anoncoj per laŭtparolilo; kaj E40, kapabla transporti grandajn kaj relative pezajn ŝarĝojn, kun la kapablo ĵeti la pakaĵon dum flugo.\n\nLa ambicia plano de Ŝanhajo por tiu sektoro\n\nLa urbo Ŝanhajo, kie troviĝas la sidejoj de COMAC kaj pluraj aliaj firmaoj pri aviado kaj teknologio, estas en la sama nivelo de Guangdong en tiu ĉi kampo kaj disvolvas pioniran laboron en la disvolvado de eVTOL-oj kaj por transporto de pasaĝeroj, kaj por transporto de ŝarĝoj. Cetere Ŝanhajo fariĝas elstara centro por testado de flugmaŝinoj kaj rilataj servoj por laŭlege ebligi komercan uzon.\n\nLa eVTOL-o Prospero, kromnomita flugtaksio, estas disvolvita de la ŝanhaja firmao AutoFlight.\n\nLaŭ la trijara plano 2024-2027 anoncita pasintjare de la ŝanhaja registaro, la urbo havos almenaŭ 400 malaltaltitudajn flugitinerojn ĝis 2027, kiuj subtenos kompletan industrian ĉenon pri malaltaltituda ekonomio, kies valoro superos 50 miliardojn da juanoj en 2027. La plano entenas ne nur enurbajn, sed ankaŭ transurbajn itinerojn inter la urboj ĉe la delto de Jangzio, ekzemple la provitinero de malaltaltituda pasaĝertransporto inter la speciala areo de Lingang en Ŝanhajo, kaj la distrikto Shengsi en la provinco Zhejiang, inaŭgurita en novembro pasintjare. La vojaĝo, nuntempe farata per helikopteroj Airbus H225, reduktis la vojaĝtempon de du horoj al nur 20 minutoj.\n\nPanoramaj flugoj por turistoj kaj kelkaj aliaj itineroj per helikoptero estas jam funkciantaj, sed la plano por mez-fora estonteco popularigi la uzon de sVTOL-oj, sektoro rapide disvolviĝanta en Ĉinio, sed tiuj flugrobotoj ankoraŭ bezonas trairi multajn testojn antaŭ ol akiri permesilojn necesajn por komerca pasaĝertransportado. En la 7-a Ĉina Internacia Importa Ekspozicio, okazinta pasintjare en Ŝanhajo, la sektoro pri veturiloj havis specialan sektoron ekskluzive por eksponado de eVTOL-oj, kio montras la viglecon de tiu sektoro en Ĉinio kaj atestas la fakton, ke ĝi alportas oportunojn kaj por ĉinaj kaj por alilandaj firmaoj.\n\nPer politikoj por instigi pluan disvolvadon de malaltaltituda ekonomio, Ŝanhajo provas allogi firmaojn, kiuj disvolvas esploradon, disvolvadon, fabrikadon, testadon kaj komercajn aplikojn de novtipaj malaltaltitudaj flugmaŝinoj, kun la celo fariĝi monda referenco en novigo, disvolvado kaj operaciumado de malaltaltituda ekonomio. Samtempe kun la disvolvado de novtipaj flugmaŝinoj, Ŝanhajo kaj aliaj urboj ĉe la delto de Jangzio investas sur la infrastrukturo necesa por komerca operaciumado de tiuj flugmaŝinoj, kiel flughavenoj por eVTOL-oj, strukturoj por komunikado kaj superrigardo, kunligita reto de flugitineroj kaj aro da servoj necesaj por administri la aertrafikon en la regiono.\n\nEkonomio pli alte flugos\n\nAgnoskata kiel merĝanta sektoro, malaltaltituda ekonomio havas grandan potencialon ankoraŭ esplorotan kaj alvokis la atenton de la ĉina registaro, kiu en la lastaj jaroj disvolvis plurajn politikojn por subteni la disvolvadon de tiu sektoro, konsiderata unu el la novaj motoroj de la ĉina ekonomia disvolvado. Pasinjare, la vortumo \"malaltaltituda ekonomio\" unuafoje estis skribita en la jara laborraporto de la ĉina registaro. Ĉijare dum la du sesioj ĝi estis prezentita kiel prioritato, kun pluraj proponoj kaj subtenoj cele al disvolvado de tiu sektoro, impulsota de la registara subteno por ke la miloj da provprojektoj enkondukataj nuntempe fariĝu komerce uzataj naciskale.\n\nVertaxi Matrix 1, disvolvita por transporto de pasaĝeroj, eksponata en la 7-a ĈIIE\n\nPor provizi pli grandan subtenon al tiu sektoro, dekoj da ĉinaj universitatoj, inkluzive de ses renomaj, ekplanis novajn kursojn kaj programojn pri malaltaltituda ekonomio, interalie kariero pri teknologio kaj inĝenierio malaltaltituda. Ankaŭ estos kreitaj specifaj lernobjektoj por studentoj jam studantaj en aliaj karieroj, kiuj emas komenci karieron en tiu ĉi sektoro.\n\nLaŭ antaŭvido de la Administrejo de Civila Aviado de Ĉinio, la malaltaltituda ekonomio atingos la valoron de 1500 miliardoj da juanoj ĉi-jare, kaj tiu valoro altiĝos al 3500 miliardoj post unu jardeko.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kamparano Nyima: Nia vivo nur pliboniĝos - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/28/content_117793286.htm", "title": "Publikiĝis Homaj Rajtoj en Xizang en Nova Epoko", "published": "2025-03-28 00:00:00", "content_text": "La 28-an de marto la blanka libro Homaj Rajtoj en Xizang en Nova Epoko estis publikigita de la Informa Oficejo de la Ŝtata Konsilantaro de Ĉinio en gazetara konferenco en Lasao, ĉefurbo de la Xizang-a Aŭtonoma Regiono de Ĉinio.\n\nLa libro emfazas, ke en la nova epoko kaj sur la vojaĝo de antaŭenigo al la granda reprosperiĝo de la ĉina nacio, la Komunista Partio de Ĉinio kaj la ĉina registaro daŭre respondos al la atendoj de ĉiuj etnoj en Xizang pri pli bona vivo, antaŭenigos pli altkvalitan disvolviĝon de la afero pri homaj rajtoj en la loko kaj malfermos novan ĉapitron en la protekto de homaj rajtoj sur la neĝkovrita altebenaĵo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malaltaltituda ekonomio ekflugas en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/31/content_117789363.htm", "title": "Florfesto en Jinhua-urbo de Zhejiang-provinco", "published": "2025-03-31 00:00:00", "content_text": "Printempe floroj pompas en la kampoj de turismejo en Jinhua-urbo de Zhejiang-provinco. La turismejo okazigis programon de florfesto por ke vizitantoj povu spekti florojn, ĝui artfajraĵojn kaj sperti faradon de nemateriaj kulturaj heredaĵoj. La loka florkampo ne nur kreis multe da belaj pejzaĝoj, sed ankaŭ helpas lokanojn dungiĝi kaj enspezi.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Tradicia ceremonio por printempa ekvinokso en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/31/content_117790181.htm", "title": "Ŝanhajo klopodas fariĝi pli konvena por internaciaj turistoj", "published": "2025-03-31 00:00:00", "content_text": "La sektoro de internacia turismo de Ŝanhajo montras kreskon en tiu ĉi printempo. Kiel la urbo povos plibonigi siajn servojn por ke pli da eksterlandaj turistoj ŝatu la sperton kaj spontanee rekomendu al aliaj homoj viziti Ĉinion? Fakuloj el akademiaj rondoj, profesiuloj pri turismo kaj homoj kun internacia sperto diskonigis siajn rimarkojn kaj sugestojn rilate al tiu temo.\n\nInternaciaj turistoj gustumas ĉinan teon en Ŝanhajo.\n\nKadre de pagservoj, kvankam alilandaj turistoj nuntempe pli emas sperti pagojn per poŝtelefono, tamen ankoraŭ estas pluraj mezaĝaj kaj maljunaj turistoj el Eŭropo kaj Ameriko, kiuj preferas pagi per monbiletoj aŭ kreditkarto kaj trovas malfacilojn tiurilate. Fakuloj sugestis lernadon el sukcesaj spertoj, kiel tiu de Japanio per la karto Suica, kaj la disvolvadon de servoj kiel tiuj ligitaj al la karto Shanghai Pass. Tamen, ankoraŭ necesas plibonigi la diskonigon de informoj pri tiuj kartoj kaj ankaŭ plifaciligi la aĉeton de tiuj kartoj.\n\nKadre de subteno al fremdaj lingvoj, alilandaj turistoj plendas, ke la ĉefaj ĉinaj apoj pri mapoj estas disponeblaj nur en la ĉina lingvo, sekve ili estas nekonvenaj por uzo de alilandaj turistoj. Clarisse Le Guernic, turism-agento el Francio, sugestis, ke Baidu-mapoj kaj Amapoj aldonu anglalingvajn skribaĵojn al la ĉefaj butonoj aŭ alprenu funkcion de realtempa maŝin-tradukado. Aldone, fakuloj de la turisma sektoro sugestis aldonadon de afiŝoj en la angla ĉe la ĉefaj turismejoj por helpi haltejojn de busoj kaj taksioj pli bone servi maljunajn turistojn el aliaj landoj.\n\nKadre de turismaj produktoj, la fakuloj sugestis lanĉon de personigitaj turismaj produktoj por turistoj el najbaraj landoj, ekzemple la kombino de plurtemaj itineroj nomita \"tri-taga vizito al Ŝanhajo\". Ankaŭ estas dezirinde permesi al turismaj buslinioj uzi la specialajn aŭtovojajn trakojn ekskluzivajn por publika transporto, kaj aldoni merĝantajn kultur-turismajn rimedojn al itineroj por plivastigi la turismajn produktojn disponeblajn. Ankaŭ indas konsideri la estigon de specialaj turismaj produtoj por familioj, kun plurlingva ĉiĉerona servo inkluzivita.\n\nKadre de reklamado, Le Guernic malkovris, ke multaj alilandaj turistoj ankoraŭ ne scias pri la ĉinaj politikoj pri senviza vizito. Ŝi sugestis intensigon de rilata reklamado eksterlande. La fakuloj substrekis, ke la disvolvado kaj planado de produktoj por internacia turismo, samkiel la reklamado kaj diskonigo eksterlande, devas koncentriĝi sur la bezonoj de la celataj turistoj, kaj ke ili devas havi agrablan sperton en Ĉinio por propravole fariĝi varbantoj de turismo en Ĉinio.\n\nTradukis: Rafael Henrique Zerbetto\n\nFonto: portuguese.shanghai.gov.cn\n\nTradicia ceremonio por printempa ekvinokso en Pekino - esperanto.china.org.cn\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/31/content_117797728.htm", "title": "Xi Jinping sendis kondolencon al Min Aung Hlaing pro tertremo", "published": "2025-03-31 00:00:00", "content_text": "La 29-an de marto ĉina prezidanto Xi Jinping sendis kondolencon al birma gvidanto Min Aung Hlaing pro la tertremo en Birmo.\n\nXi Jinping diris, ke li estis ŝokita, ke Birmo suferis severan tertremon, kiu kaŭzis grandan perdon de homoj kaj posedaĵoj. Nome de la ĉina registaro kaj popolo, Xi Jinping funebris pri la viktimoj kaj transdonis sinceran kondolencon al la familioj de viktimoj, vunditoj kaj homoj en la katastrofo. Li diris, ke Ĉinio kaj Birmo estas komunumo de komuna estonteco de boneco kaj veo, kaj la du popoloj ĝuas profundan fratan amikecon. Ĉinio pretas liveri helpon kaj subteni klopodojn de Birmo por venki la katastrofon kaj rekonstrui hejmojn frue.\n\nSamtage ankaŭ ĉina ĉefministro Li Qiang kaj ĉina ministro pri eksterlandaj aferoj Wang Yi respektive sendis kondolencojn al siajn birmaj paraleluloj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Florfesto en Jinhua-urbo de Zhejiang-provinco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-03/31/content_117797739.htm", "title": "Ĉinaj savteamoj savadas en Birmo post tertremo", "published": "2025-03-31 00:00:00", "content_text": "De la 30-a de marto, kiam la unua ĉina savteamo atingis Birmon, ĉinaj savantoj urĝe serĉas postvivantojn post la severa tertremo, kiu mortigis pli ol 1 600 personojn kaj vundis pli ol 3 000, kaj faligis konstruaĵojn. Laŭ kalkulo de la usona geologia enketejo la nombro de mortintoj superos 10 000.\n\nĜis nun, landoj kiel Ĉinio, Hindio, Vjetnamio kaj Tajlando, sendis savteamojn al Birmo.\n\nLa Blua Ĉiela Savteamo el Ĉinio komencis taksan laboron tuj post sia atingo en Mandalay, kaj la teamo sendita de la provinco Yunnan de Ĉinio atingis Nay Pyi Taw, alia severe trafita urbo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ŝanhajo klopodas fariĝi pli konvena por internaciaj turistoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/01/content_117799813.htm", "title": "Shaanxi: Liberkomerca zono por altnivela pordmalfermo", "published": "2025-04-01 00:00:00", "content_text": "de Li Yang\n\n2025 estas 8-jariĝo de la Shaanxi-a Liberkomerca Zono. Dum la pasintaj 8 jaroj, sekvante la politikojn de Ĉinio, la zono insistis pri altnivela pordmalfermo kiel gvidilo kaj institucia novigo kiel kerno, koncentrante al investado kaj komerc-faciligo, transformado de registaraj funkcioj, konstruado de malfermaj kanaloj, profunda integriĝo por \"La Zono kaj Vojo\" kaj disvolvado de la tuta industria ĉeno. Ĝiaj 38 instituciaj novigaj atingoj estis diskonigitaj tutlande, kaj 106 estisdiskonigitaj en la provinco, kio malfermis novan vojon por Shaanxi.\n\nLa eksterlanda merkato ĉiam ŝanĝiĝas, kaj kapti ŝancojn estas ŝlosila afero. En 2024, la zono novigis la sistemon de kompleta kunligo de modaloj pri kargo-eksportado, realigis sistemon de \"sekureca inspektado, zon-havena kunago kaj rekta ŝarĝigo post alveno al la haveno\", kaj la eksport-dogana tempo reduktiĝis de 1.6 horoj al 0.8 horo, ŝparante al entreprenoj ĉirkaŭ 30 milionojn da juanoj ĉiujare en loĝistikaj kostoj. Koncentrante pri plibonigo de la efikeco de internacia komerco kaj enir-elir-servoj, la zono daŭre faras novigan praktikon. Samtempe, xi'an-a dogano daŭre konstruas saĝan doganan sistemon por xi'an-a haveno, aktive efektivigas novigon en la superrigarda sistemo, kaj diskonigas la sistemon de\"fervoja transporta manifesta adicio\" tutlande.\n\nEn marto 2024, la zono plie progresis. La altgradigo de malfermitaj kanaloj kiel la ĉin-eŭropa kargotrajno estas viveca praktiko de la zono. Ekde 2013, sur la itinero el Shaanxi ekveturis pli ol 26 mil tiaj trajnoj, okupante ĉirkaŭ kvaronon de la totalo de la lando. Entute estis 18 malfermitaj internaciaj ĉeflinioj kaj 26 muntoĉenoj \"+ okcidenta eŭropo\", kovrante la tutan eŭrazian kontinenton.\n\nSamtempe, shaanxi-a agrikulturo fariĝis pli intenacia. Specialaj agrikulturaj produktoj kiel luochuan-aj pomoj, fuping-aj sekigitaj persimonoj kaj shangluo-aj orelfungoj estas vendataj al la tuta mondo. En 2024, la eksportado de agrikulturaj produktoj de Shaanxi atingis 6.59 miliardojn da juanoj, kun pliiĝo de pli ol 30% dum multaj sinsekvaj jaroj. La eksporto de piroj, pomoj kaj aktinidioj de Shaanxi okupis la tri plej altajn lokojn de la nacia rango. La kunveno pri moderna agrikultura disvolvado de Ŝanhaja Kunlabora Organizo okazis en Shaanxi, establante novan mekanismon por internaciaj agrikulturaj kunlaboroj kaj interŝanĝoj. La zono en Yangling-regiono faris 68-fojajn trejnadojn pri agrikulturo por pli ol 2 200 homoj.\n\nEn 2024, Ĉinio fariĝis la unua lando en la mondo, kiu atingis jaran produktad-kapaciton de 10 milionoj da novenergiaj veturiloj. Shaanxi kaptis la historian ŝancon de elektrigo kaj saĝiĝo de veturiloj. Ĝis 2024, novenergiaj veturiloj konsistigis pli ol 60% de la totalaj aŭtomobilaj eksportaĵoj de Shaanxi. De 2017 ĝis 2024, la nombro de eksportoj de novenergiaj veturiloj kreskis de 121 ĝis 150 mil, kaj la komerca valoro pliiĝis de 20 milionoj da juanoj ĝis 19.87 miliardoj da juanoj.\n\nLa \"pozitivaj efikoj\" de ekonomia tutmondiĝo alportita de la zono ankaŭ utilas por popola vivo. Danke al la \"tutĉena cifereca sistemo por internacia poŝtado\" antaŭenigita de Xi'an-a Dogano, la popolanoj pli kaj pli ofte kaj facile butikumas internacie. Lastatempe oni determinis la lokon de la senimposta butiko en Xi'an, kio multe faciligos al turistoj ĝui senimpostan butikumadon.\n\nHodiaŭ, la ekstera komerco de Shaanxi estas efika kaj oportuna, kaj novaj industrioj kolektiĝas kaj prosperas. La ĉin-eŭropaj kargotrajnoj funkcias senhalte por la nova malfermo de Shaanxi al la ekstera mondo. La pli oportuna \"China Travel\" plioftigas la kulturajn kaj ekonomiajn interŝanĝojn inter Shaanxi kaj la mondo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinaj savteamoj savadas en Birmo post tertremo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/01/content_117799848.htm", "title": "2 056 homoj mortis pro la severa tertremo en Birmo", "published": "2025-04-01 00:00:00", "content_text": "Ĝis la 12-a horo de la 31-a de marto, la severa tertremo en Birmo jam kaŭzis la morton de 2 056 homoj, vundon de ĉirkaŭ 3 900 homoj kaj malaperon de 270 homoj.\n\nJe la 12-a horo kaj 15 minutoj de la 31-a de marto laŭ la loka tempo, la unuaj urĝsavaj materialoj donitaj de Ĉinio al Birmo atingis la landon. Ili inkludas 1 200 tendojn, 8 000 lankovrilojn kaj 40 000 pakojn de urĝsavaj objektoj. Sekvaj materialoj atingos Birmon poste.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinaj savteamoj savadas en Birmo post tertremo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/02/content_117802546.htm", "title": "Nujiang-forumo: Interŝanĝoplatformo pri regado de malriĉeco", "published": "2025-04-02 00:00:00", "content_text": "La 29-an de marto okazis en Lushui-urbo de Nujiang-a Lisu-a Aŭtonoma Subprovinco de Yunnan-provinco, sudokcidenta Ĉinio, Nujiang-forumo pri Regado de Malriĉeco kaj Tutmonda Disvolvado, kungastigita de la registaro de Yunnan-provinco, Ĉina Internacia Komunika Grupo (ĈIKG) kaj Ĉina Asocio pri Publikaj Rilatoj. La temo de ĉijara forumo estis \"kune antaŭenigi kamparan revligiĝon kaj kundisvolvadon\".\n\nDu Zhanyuan, prezidanto de ĈIKG, parolas en la inaŭguro de la forumo.\n\nPor interŝanĝi opiniojn, prezenti spertojn kaj esplorojn, kaj pridiskuti kunlaborojn kadre de la temo de la forumo, ĝin ĉeestis altranguloj de ĉina registaro kaj membroj de la Komunista Partio de Ĉinio (KPĈ), diplomatoj, gvidantoj de firmaoj, kaj ankaŭ spertuloj, profesoroj kaj fakuloj el malsamaj rondoj. Ĵurnalistoj el Ĉinio kaj aliaj landoj surloke raportis pri la forumo en pluraj lingvoj.\n\nNujiang estas modelo de etna unueco kaj progreso: Tie vivas 535 mil homoj el 42 etnoj, kaj 89.31% de ĝia loĝantaro apartenas al etnaj minoritatoj. Inter ili, la etnoj Dulong kaj Nu troviĝas nur en Nujiang. La loko havas 450 kilometran landlimon kun Birmo kaj 98% de ĝia areo konsistas de montoj kaj kanjonoj. Nujiang ankaŭ estas nacia modela regiono pri ekocivilizacio, kun abundo da naturaj resursoj, inkluzive de akvo, arbaroj, bestoj kaj plantoj, kaj mineraloj. Krome, la belaj naturaj vidindejoj kaj la riĉa kulturo igas ĝin loko plena je perspektivoj por disvolvado.\n\nKvankam tie abundas resursoj por disvolvado, tamen iam 56.24% de ĝia loĝantaro vivis en malriĉeco. Sub la gvido de la Centra Komitato kaj de la Yunnan-a Provinca Komitato de KPĈ, kaj subtene de frataj urboj pere de la ĝemel-programo inter orientaj kaj okcidentaj ĉinaj urboj, Nujiang sukcesis malaperigi malriĉecon kaj fariĝis ekzemplo de Ĉinio en mildigo de malriĉeco kaj kampara revigligo, aparte por etnaj minoritatoj.\n\nPost la venko en la lukto kontraŭ malriĉeo, Nujiang nun antaŭenigas kamparan revigliĝon.\n\nEn sia parolo en la inaŭguro de la forumo, Du Zhanyuan, prezidanto de ĈIKG, substrekis la rolon de Nujiang-forumo en estigo de partnerecoj inter disvolviĝantaj landoj cele al antaŭenigo de inkluzivigo kaj daŭripoveco en kamparo. Li menciis la Iniciaton por Malferma Scienca Kunlaboro, pasintjare lanĉita de Ĉinio, Brazilo, Sud-Afriko kaj Afrika Unio, kun la celo profitigi la tutmondan sudon el la fruktoj de novigo.\n\nPosttagmeze, en ronda diskuto sub la temo \"verda disvolvado kiel akcelilo de kampara revigliĝo\", Douglas de Castro, brazila profesoro de la Lernejo pri Juro ĉe Universitato de Lanzhou, eĥis la vortojn de Du, substrekante, ke Brazilo kaj Ĉinio komplementas unu la alian en tiu kampo. \"La malalta financa kapablo de Brazilo rezultas en modelo moldita el la malsupro, centrita en familia agrikulturo favora al loka distribuado de manĝaĵoj kaj konservado de tradiciaj scioj, kaj tio influas la disvolvadon de politikoj por mildigi malriĉecon. En Ĉinio, la modelo estas moldita el la supro, ĉar la investokapablo estas granda, do la produktado de manĝaĵoj ŝanĝiĝas laŭ la investoj alvenas en la komunumoj. Ambaŭ modeloj havas siajn avantaĝojn, kaj per interŝanĝoj kaj kunlaboro ni povas kunkrei modelon eĉ pli bonan,\" klarigis li.\n\nProfesoro Anatoly Tozik, prezidento de Belorus-ĉina Amikeca Societo, emfazis, ke malriĉeco estas plurdimensia: Homoj ne havas manĝaĵon, ne havas loĝejojn, ne havas aliron al lernejo kaj koracado ktp, kaj estas parto de civiliza krizo politika, media kaj spirita. Li laŭdis la proponon de Ĉinio pri konstruado de la homara komunumo de komuna estonteco kaj la ekzemplon donitan de Ĉinio al la mondo per malaperigo de ekstrema malriĉeco el la lando. Ĉinio pruvis, ke malriĉeco ne estas io neevitebla, sed ja povas esti malaperigita per antaŭenigo de taŭgaj disvolvaj politikoj.\n\nNujiang estas modelo de etna unueco kaj progreso.\n\nIrina Bokova, eksa ĝenerala direktoro de Unesko, priatentis la fakton, ke Ĉinio estas la unua lando, kiu sukcesis plenumi la unuan Daŭripovan Evoluigan Celon de UN, nome malaperigo de malriĉeco, kaj Yunnan estis unu el la ĉefaj batalkampoj de la lukto kontraŭ malriĉeco. Ŝi diris, ke post tiu grava atingo, Ĉinio donis al si la novan mision preventi revenon de malriĉeco kaj antaŭenigi progreson per la strategio de kampara revigliĝo. Ĉinio donis gravan ekzemplon al la mondo, kaj ĝia progreso profitigis ne nur ĉinojn, sed ankaŭ la tutan homaron.\n\nEn la evento ankaŭ estis oficiale lanĉita la raporto\n\nNovaj Perspektivoj por Kampara Revigliĝo — Esploroj kaj Praktikoj en Nujiang\n\n, anoncita la nemateria kultura heredaĵo de Nujiang \"oranĝa ateliero\", kaj subskribita interkonsento pri strategia kunlaboro inter la registaro de Nujiang kaj la firmao iFLYTEK.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Shaanxi: Liberkomerca zono por altnivela pordmalfermo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/02/content_117802719.htm", "title": "Nujiang-a Industria Parko pri Verdaj Spicaĵoj", "published": "2025-04-02 00:00:00", "content_text": "Kiam Ĉinio lanĉis la strategion pri mildigo de malriĉeco, malsamaj solvoj estis alprenitaj por redukti malriĉecon, interalie la translokigo de homoj el lokoj sen ekonomiaj perspektivoj al aliaj lokoj, kie ili povus pli facile prosperi en la vivo. Nujiang-a Industria Parko pri Verdaj Spicaĵoj estis fondita de la Ĉina Kompanio pri Komunikado kaj Konstruado (CCCC, laŭ la angla mallongigo) kun la misio esti centro por provizi laboroportunojn al translokigitoj kaj disvolviĝi kiel Ekzempla Bazo pri Kunligo de Moderna Agrikulturo kaj Disvolvado kaj Ekzempla Bazo pri Teknologio kaj Novigo en Kampara Revigliĝo.\n\nParto de la parko\n\nLa parko kovras areon de 664 hektaroj, inkluzive de 65 hektaroj por konstruado, kaj estas aranĝita laŭ la modelo \"unu akso, du koridoroj kaj tri zonoj\". La akso estas tiu laŭ la valo. La du koridoroj estas ekologia koridoro, en formo de la litero Y, akompanante laŭlonge de du riveretoj, kiuj tie kuniĝas. Kaj la tri zonoj estas zono por novigaj entreprenoj, zono por procezado de spicaĵoj kaj montar-areoj por kultivado de spicaĵoj.\n\nLaboristoj pakas citrontranĉaĵojn, unu el la lokaj produtoj.\n\nKunlabore kun registaro, firmaoj kaj sciencaj institucioj, la parko aplikas la spertojn de la Ĉina Akademio pri Tropika Agrikulturoscienco en esplorado kaj novigo por allogi firmaojn kaj estigi ampleksan sistemon, kiu kunligas produktadon, esploradon kaj pli vastan influon. Krom esti ekzemplo pri kunligo de industrio kaj agrikulturo, la loko ankaŭ fariĝis nacinivela turismejo kaj funkcias kiel provinc- kaj urb-nivela bazo por scienca edukado.\n\nPartoprenantoj de ĉijara Nujiang-forumo vizitas la parkon kaj vidas lokajn produktojn.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Shaanxi: Liberkomerca zono por altnivela pordmalfermo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/03/content_117804079.htm", "title": "Translokigitoj kunvivas en harmonio en Yunnan", "published": "2025-04-03 00:00:00", "content_text": "La loĝkvartalo Hexie, kies nomo signifas harmonio en la ĉina lingvo, estas la plej granda loĝkvartalo kreita por translokigo de homoj kadre de la laboro pri malaperigo de malriĉeco en la urbo Lushui de Nujiang-a Lisu-a Aŭtonoma Subprovinco de Yunnan-provinco, sudokcidenta Ĉinio. Tie troviĝas 2 524 loĝejoj, kie loĝas 10 445 homoj translokigitaj el 30 vilaĝoj de kvin lokaj distriktoj klasifikitaj kiel \"nekapablaj subteni homan setladon pro tre maloportunaj kondiĉoj\".\n\nLoĝantoj de loĝkvartalo Hexie dancas sur placo.\n\nLokaj junulinoj en etnaj vestoj laboras en la loka kafejo.\n\nKonstruita proksime de aŭtovojo kaj ne for de la ĉefa areo de Nujiang, la komunumo provizas pli bonajn vivkondiĉojn al siaj loĝantoj. Tie troviĝas registara servocentro, infanĝardeno, elementlernejo, kliniko, merkato, kie lokaj kamparanoj vendas siajn produktojn, malgrandaj farmoj, kiuj provizas freŝajn legomojn kaj kreskaĵojn al la loĝantoj, policejo, centro por infanoj, centro por prizorgado de maljunuloj, superbazaroj kaj vendejoj.\n\nVirinoj laboras en la registara servocentro de la kvartalo.\n\nManĝejo en la kvartalo provizas senpagajn manĝojn al lokanoj.\n\nEn la registara servocentro troviĝas manĝejo, kie maljunuloj povas manĝi senpage, kaj la kvartalo ankaŭ havas kelkajn atelierojn, kiuj dungas lokanojn por fari simplajn manlaborojn. Elpensita surbaze de la koncepto \"translokigo, stabileco, prospero kaj disvolvado\", la kvartalo klopodas por certigi, ke la loĝantoj havu konvenan, sekuran kaj feliĉan vivon, kaj por faciligi la transiron de la loĝantoj, el farmistoj al urbanoj.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Nujiang-a Industria Parko pri Verdaj Spicaĵoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/07/content_117808764.htm", "title": "Etna vilaĝo Yangpo: Ekzemplo de kampara revigliĝo", "published": "2025-04-07 00:00:00", "content_text": "La vilaĝo Yangpo, kies nomo signifas \"la unua vilaĝo atingita de sunlumo\" en la lisu-a lingvo, troviĝas en la subdistrikto Liuku de la urbo Lushui en Yunnan-provinco, sudokcidenta Ĉinio. Situanta sur montopinto meze de Gaoligong-montaro, ĝi troviĝas proksime de la landlimo inter Ĉinio kaj Birmo, en loko plena de historio, mirindaj pejzaĝoj kaj unika etna kulturo.\n\nVilaĝanoj iras surstrate.\n\nVilaĝano kuiras kokaĵon per lignofajro por fari tipan pladon de la vilaĝo.\n\nMalgraŭ la abundo de naturaj kaj kulturaj resursoj, la vilaĝanoj dum longa tempo vivis en malriĉeco. Nuntempe, la vilaĝanoj havas pli komfortan vivon kaj la vilaĝo multe progresis per noviga modelo de kampara disvolvado, kiu kunligas agrikulturon, turismon kaj kulturon, estigante pioniran modelon de kampara revigliĝo, kiu kreskigas enspezon de kamparanoj. De kiam la laboro pri disvolvado de la vilaĝo komenciĝis, pli ol 100 mil turistoj vizitis la vilaĝon kaj elspezis 1.5 milionon da juanoj, kio rezultis en neta enspezo je 856 mil juanoj por la vilaĝanoj kaj averaĝa kresko de familia enspezo je ĉirkaŭ 6 mil juanoj po familio.\n\nMontaro rigardata el la vilaĝo\n\nĈefa strato de la vilaĝo\n\nLa domoj en la vilaĝo estis renovigitaj, turismo alportis oportunon al vilaĝanoj entrepreni en malsamaj negocoj kaj donis al lokaj metiistoj ŝancon vendi siajn etnajn manartaĵojn, kio ne nur alportas al ili profiton, sed ankaŭ kontribuas por protekti kaj heredigi tiujn teknikojn. Antaŭe multaj gejunuloj forlasis la vilaĝon por serĉi laboron en aliaj lokoj, pro la manko de ekonomiaj perspektivoj surloke. Kiam la vilaĝo ekprosperis tiurilate, plejparto de tiuj gejunuloj propravole revenis por dungiĝi aŭ estigi propran negocon en la vilaĝo.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Translokigitoj kunvivas en harmonio en Yunnan - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/07/content_117809813.htm", "title": "Teknologio antaŭenigas instruadon en etna mezlernejo en Yunnan", "published": "2025-04-07 00:00:00", "content_text": "Fondita en septembro 1986, la mezlernejo Minzu troviĝas en la urbeto Daxingdi de la urbo Lushui en Nujiang-a Lisu-a Aŭtonoma Subprovinco de Yunnan-provinco, sudokcidenta Ĉinio. Kovrante areon de 2.5 hektaroj, la lernejo havas 31 klasojn, 105 dungitojn kaj 1306 lernantojn el najbaraj urbetoj. Lernantoj el etnaj minoritatoj estas 99% de la tuta lernantaro de tiu lernejo, kiu edukas la lernantojn subtenante kaj la heredadon de etna kulturo kaj la kulturadon de ilia ampleksa kompetentaro per modernaj instalaĵoj kaj teknologio.\n\nLernantoj dancas en la korto.\n\nLastatempe, partnerece kun la firmaoj Ĉina Kompanio pri Komunikado kaj Konstruado (CCCC, laŭ la angla mallongigo) kaj iFLYTEK, la lernejo antaŭenigas du naciajn iniciatojn de Ĉinio, tiu pri mildigo de malriĉeco kaj tiu pri konstruado de saĝaj kampusoj. Per plurmediaj teknologioj de iFLYTEK, la lernejo aldonas teknologion al la instruado kaj disponigas al gefiloj de kamparanoj edukajn rimedojn kutime pli facile alireblaj de urbanoj, kontribuante por doni oportunon al ĉiuj familiariĝi kun teknologio kaj uzi ĝin en la ĉiutaga vivo.\n\nLernantoj faras eksperimenton, sub la gvido de instruisto, en laboratorio pri kemio.\n\nLaŭ klarigoj de laboristo de la lernejo, la teknologio de iFLYTEK ankaŭ disponigas resursojn de Artefarita Intelekto (AI) por helpi instruistojn prepari lecionojn kaj ankaŭ prepari kaj korekti ekzamenojn. Krome, AI analizas la respondojn de la lernantojn en la ekzamenoj kaj kreas raportojn pri ĉiu lernanto, kiuj detaligas kiujn kompetentojn la lernanto ne kontentige lernis kaj faras rekomendojn por ilia lernado.\n\nLernantino desegnas.\n\nDum mia vizito, mi unue vidis lernantojn praktikantajn lokan etnan dancon sur korto de la moderna sportejo de la lernejo. Poste mi vizitis lernoĉambrojn, en unu estis leciono pri la angla, en la alia leciono pri historio. En ambaŭ la instruisto uzis saĝan tabulon de iFLYTEK por instrui, kaj ĉiu lernanto havas tabulkomputilon konektitan al la sama softvaro. Kiam ekzerco aperas sur ekrano, ĉiu lernanto elektas respondon per tuŝo sur tabulkomputilo kaj ricevas reagon de la programo. Mi ankaŭ vizitis laboratorion pri kemio kaj konstatis, ke ĝi estas bone ekipita kaj havas ĉiujn aparatojn por certigi la sekurecon de la lernantoj dum eksperimentoj.\n\nLernantoj lernas la anglan per komputilo.\n\nSekve mi vizitis klasĉambron pri artoj kaj vidis lernantojn desegnantajn. Por desegni, ili uzas krajonojn kaj paperon, sed belaj koloraj bildoj sur la saĝa tabulo estas uzataj kiel inspiro por ilia kreado. Mi estis surprizita de donaco el lernanto, kiu donis al mi belan desegnon de pejzaĝo de la Granda Muro dum printempo. Mi estis impresita de la kvalito de la desegnoj de tiuj lernantoj, ĉar mi tute ne sukcesas atingi tiun nivelon en desegnado. Fakte, en tuta Ĉinio instruado pri artoj estas altnivela kaj ajna ĉina junulo sukcesas desegni tre bone pro tiu instruado, sed tiu ĉi estis la unua fojo, ke mi vidis uzon de saĝa tabulo por instruado de desegnado.\n\nAntaŭ ol mia foriro, mi vizitis komputilejon, kie lernantoj estis praktikantaj aŭskultan kaj parolan kapablojn de la angla lingvo per softvaro de iFLYTEK. Ĉiu lernanto havis mikrofonon kaj kapaŭskultilon por interagi en la angla kun la programo, kiu proponas ekzercojn kaj defiojn al la lernantoj por disvolvi ilian lernokapablon. Ĉu ne estus bone disvolvi similan teknologion por instruado de Esperanto?\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Nujiang-a Industria Parko pri Verdaj Spicaĵoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/07/content_117809822.htm", "title": "Miljara arbo en Yunnan", "published": "2025-04-07 00:00:00", "content_text": "Proksime al la urbo Lushui de Nujiang-a Lisu-a Aŭtonoma Subprovinco de Yunnan-provinco, sudokcidenta Ĉinio, troviĝas bela kaj impona arbo, kiu aĝas pli ol mil jarojn. La bela antikva arbo impresas la vizitantojn. Okaze de nia vizito al la arbo, ĝi estis senfolia pro la vintro. Baldaŭ venos la epoko de florado, kiam la arbo pleniĝas je floroj, kvankam sen ajna folio. Fine, dum somero ĝi refoje estos kun multaj verdaj folioj. Homoj vidas tiun arbon kiel simbolon de longa vivo.\n\nLa arbo rigardata de malproksime\n\nLa arbo rigardata de proksime\n\nHomoj pendigas serurojn proksime de la arbo pro la kredo, ke tio alportos al ili aŭspician vivon.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Nujiang-a Industria Parko pri Verdaj Spicaĵoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/08/content_117812173.htm", "title": "Basbalo enspezigas familiojn en Yunnan", "published": "2025-04-08 00:00:00", "content_text": "La loĝkvartalo Hexie, kies nomo signifas harmonion en la ĉina lingvo, estas la plej granda loĝkvartalo kreita por translokigo de homoj kadre de la laboro pri malaperigo de malriĉeco en la urbo Lushui de Nujiang-a Lisu-a Aŭtonoma Subprovinco de Yunnan-provinco, sudokcidenta Ĉinio.\n\nInter la translokigitoj, plejparto el montaro, estas virinoj, kiuj bezonas prizorgi familianojn, aparte infanojn, kaj pro tio ili ne povas labori for de siaj hejmoj nek kompromiti pri fiksa labortempo. Por doni al ili laborŝancon kaj kontribui por kreskigi familian enspezon, en la kvartalo estis konstruita ateliero pri fabrikado de basbalaj pilkoj.\n\nEn la ateliero laboras nur virinoj, kaj ili povas kunporti infanojn al la laborejo, do oni povas vidi infanojn ludantajn tie dum la virinoj laboras. Cetere, la labortempo estas fleksebla kaj la virinoj ricevas pagon proporcie al la kvanto da pilkoj, kiujn ili faris dum la monato. Ankaŭ estas la ebleco labori hejme, kio igas la laboron eĉ pli konvenan.\n\nPor tiuj virinoj, kiuj kreskis en montaro kaj ne havis multajn edukajn oportunojn, tiu laboro estas valora helpo al familia enspezo: Multaj enspezas pli ol 2 000 juanojn monate, kaj kelkaj sukcesas enspezi eĉ pli ol 3 000 juanojn. Pli grave, ke iliaj infanoj havas facilan aliron al edukado kaj havos pli bonajn laboroportunojn en estonteco.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Miljara arbo en Yunnan - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/08/content_117812195.htm", "title": "Teksaĵoj de la etno Dulong: Nemateria kultura heredaĵo", "published": "2025-04-08 00:00:00", "content_text": "En la loĝkvartalo Tuanjie de Nujiang-a Lisu-a Aŭtonoma Subprovinco de Yunnan-provinco, sudokcidenta Ĉinio vivas pluraj homoj el la etno Dulong, fama pro sia tradicio teksi belegajn tapiŝojn kaj vestaĵojn laŭ ilia tradicia tekniko. Antaŭ nelonge, tiu nemateria kultura heredaĵo estis minacata de la malriĉeco en la regiono, kiu stimulis migradon al lokoj kun pli bonaj ekonomiaj perspektivoj, kaj de la populariĝo de industrie faritaj teksaĵoj, kiuj estas pli bonprezaj. En la laboro por malaperigi malriĉecon en Lisu, la loka registaro priatentis la potencialon de lokaj nemateriaj heredajoj kaj tradiciaj scioj, en momento tre oportuna: la dulong-aj teksaĵoj estas faritaj de naturaj kaj mediamikaj fibroj kaj tinkturoj, do ili ne nur estas bonkvalitaj, sed ankaŭ bonaj por homa sano kaj por la medio.\n\nDulong-a brodistino laboras.\n\nDulong-a brodistino laboras.\n\nLa disvolvo de turismo kaj retkomerco en Nujiang faciligis la vendadon de produktoj teksitaj de lokaj brodistoj, kaj lokaj brodistinoj sukcesas vendi siajn produktojn en interreto kontraŭ prezo multe pli bona, enspezante pli. Subtene de la loka registaro, estis kreita Dulong-a Teksaĵa Reva Industria Kompanio Limigita, kun la defio heredigi tiun teknikon kaj kreskigi la enspezon de lokaj brodistoj. La kompanio disvolvis plurajn strategiojn kaj partnerecojn por popularigi kaj kreskigi la vendojn kaj enspezon de tiuj teksaĵoj. Interalie, ĝi kreis novan produkton: Pupoj faritaj el dulong-aj teksaĵoj, kiuj per partnereco kun la kafeja firmao Starbucks estis disvenditaj eksterlande kadre de la iniciato \"malkovru la belecon de Yunnan\".\n\nModernstilaj vestaĵoj faritaj el tradiciaj dulong-brodaĵoj\n\nMansakoj, monujoj kaj kajeroj kun tradicia ŝablono de dulong-brodado\n\nKrome, la kompanio lanĉis serion da mansakoj por virinoj. Laŭ dulong-a tradicio, ĉiu teksaĵo konsistas de malsamkoloraj strioj, sed oni interŝanĝas la kolorojn, la ordon de la koloroj kaj ankaŭ la dikecon de strioj, tiel ke ĉiu peco de teksaĵo estas unika. Sekve, ĉiu valizo brodita tie estas ankaŭ unika, ĉar alia valizo havos malsaman ŝablonon. Tio konformas al postulo de nuntempaj konsumantoj pri ekskluzivaj produktoj.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Miljara arbo en Yunnan - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/09/content_117814254.htm", "title": "Librejo sur montopinto en yunnan-a vilaĝo", "published": "2025-04-09 00:00:00", "content_text": "En la vilaĝo Yangpo de la urbo Lushui en Yunnan-provinco, sudokcidenta Ĉinio, troviĝas bela librejo, kiu famiĝis en ĉinaj sociaj retejoj kaj allogis multajn turistojn al la vilaĝo por fotiĝi tie. La librejo estis desegnita por profiti la deklivon de la monto por doni al vizitantoj privilegian rigardon de la ĉirkaŭa pejzaĝo kaj ankaŭ havas grandegajn fenestrojn por profiti sunlumon kaj eviti konsumadon de elektro.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Teksaĵoj de la etno Dulong: Nemateria kultura heredaĵo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/10/content_117814239.htm", "title": "Produktado de kafo prosperigas yunnan-an ekonomion", "published": "2025-04-10 00:00:00", "content_text": "La kafo produktita en la ĉina provinco Yunnan fariĝis pli populara en la lastaj jaroj. La loka klimato estas favora al kulturado de kafoplanto kaj esploristoj disvolvas novajn variaĵojn por pli bone profiti la potencialon de la provinco en tiu sektoro. Fine de marto mi havis la ŝancon viziti kafokampon kaj kafofabrikon en Nujiang-a Lisu-a Aŭtonoma Subprovinco de Yunnan, loko spertanta grandan progreson en produktado de kafo.\n\nMaŝinoj muelas kaj pakas rostitan kafon.\n\nVeninta el Alta Mogiana, regiono de Brazilo fama pro sia kafo, mi vizitis kafobienon kaj kafofabrikon de Yunnan kiel reveno al infaneco, kun la agrabla odoro de kafo. Sed la gusto de yunnan-a kafo estas pli simila al tiuj de kafoj el aliaj regionoj de Brazilo, kiel Cerrado kaj Amazonio. La kafo de mia devenloko estas el klimato ne tiom varma, sekve ĝi havas alispecan guston.\n\nKafoberoj kaj kelkaj malsamaj kafoproduktoj disvolvitaj surloke\n\nAlia surprizo estis rimarki kiom evoluinta estas la kafoindustrio en Yunnan: Dum en Brazilo tiu industrio stagnis en produktado kaj vendado de beroj aŭ pulvoro, en Yunnan oni senĉese disvolvas novspecajn kafoproduktojn, kaj mi miris pri tio, ke en vendejo de lokaj produktoj oni povas trovi dekojn da malsamaj produktoj el kafo. Beroj kaj pulvoroj por prepari kafon estas disponeblaj en malsamaj versioj, kun ŝanĝoj en la preparprocezo, mi eĉ trovis kafoberojn, kiuj sorbis mielon por havi unikan guston. Aldone al la trinkaĵo, oni ankaŭ disvolvis aliajn produktojn el kafo, inkluzive de biskvitoj tre bongustaj. Kiam mi revenis al Pekino, mi kunportis plurajn pakojn de kafo en mia valizo.\n\nKafoberoj kreskas en arboj plantitaj ĉe deklivo de monto.\n\nLa novigo en yunnan-a kafoindustrio ŝajnas al mi kombino de la politikoj de Ĉinio stimule al novigo; la granda konkurenco en la ĉina merkato, kiu premas la produktistojn investi en disvolvado de unikaj produktoj; kaj la postulo de la ĉina merkato pri kafo por produktoj pli kompleksaj, kun malsamaj aromoj kaj gustoj. En Brazilo homoj kutime diras al kelnero la vorton \"kafo\" por ricevi nigran kafon, aŭ diras \"pingado\" aŭ \"média\" por ricevi kafon kun lakto. Sed en ĉinaj kafejoj estas tiom da elektebloj, ke mi ofte ne scias kion peti, kaj foje pridemandas min: \"Ĉu ne eblas peti nur 'kafon', kiel oni faras en Brazilo?\" Iel ajn, la evoluo de kafoindustrio en Ĉinio estas vere impresa.\n\nPluraj kafoproduktoj, kun malsamaj gustoj kaj aromoj, disvolvitaj surloke\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Teksaĵoj de la etno Dulong: Nemateria kultura heredaĵo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/10/content_117814258.htm", "title": "Scenoj de ĉiutaga vivo en etna vilaĝo de Yunnan", "published": "2025-04-10 00:00:00", "content_text": "Sur montopinto en la urbo Lushui en Yunnan-provinco, sudokcidenta Ĉinio, troviĝas la vilaĝo Yangpo, kies nomo signifas \"la unua vilaĝo atingita de sunlumo\" en la lisu-a lingvo. La vilaĝanoj dum longa tempo vivis relative izolitaj de la mondo kaj en malriĉeco. Nuntempe, la vilaĝo ne nur forlasis malriĉecon, sed ankaŭ trovis vojon al prospero. Lokanoj enspezas el turismo kaj vivas en renovigitaj domoj multe pli komfortaj kaj sekuraj. La agrikulturaj produktoj kaj manartaĵoj de la vilaĝo estas vendataj al aliaj lokoj kaj enspezigas lokanojn. Jen kelkaj bildoj, kiuj montras la staton de la vilaĝo nuntempe.\n\nLokanoj amuziĝas kun poŝtelefonoj en la manoj. Nuntempe interreto estas populara en la vilaĝo.\n\nAvino kaj nepo iras sur la renovigita vojo, kiu ligas la vilaĝon al la urbo.\n\nEtnaj muzikistoj koncertas en la loka kafejo.\n\nVizitantoj povas gustumi kaj aĉeti lokan alkoholaĵon el rizo.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Teksaĵoj de la etno Dulong: Nemateria kultura heredaĵo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/10/content_117815810.htm", "title": "Voĉdoninte por Trump, usonaj farmistoj estas atakitaj de la tarifoj altruditaj de li", "published": "2025-04-10 00:00:00", "content_text": "La 1-an de aprilo la retejo de Wall Street Journal publikigis artikolon titolitan \"Voĉdoninte por Trump, usonaj farmistoj estas atakitaj de la tarifoj altruditaj de li\", verkita de Kristina Peterson.\n\nEn la artikolo la verkisto montris, ke dum la lastaj du monatoj, la registaro de nuna usona prezidento Trump ellaboris serion da politikoj, kiuj alportis necertecon al la agrikultura industrio, kiu jam luktas por trakti malaltajn prezojn, altajn kostojn kaj neantaŭvideblan damaĝan veteron.\n\nFarmistoj, tradicie ŝlosila balotantaro por Trump, alfrontas multajn defiojn. Trump anoncis la novajn tarifojn la 2-an de aprilo, antaŭ ol tio Carolyn Levitt, gazetara sekretario de Blanka Domo, diris, ke farmistoj ne ricevos sendevigojn.\n\nLaŭ marta enketo de preskaŭ 3 000 farmistoj de agrikultura retejo AgWeb, pli ol duono (54%) da enketitoj diris, ke ili ne subtenas tion, ke Trump igas tarifon kiel intertraktan ilon.\n\nLa inklino de Trump al tarifoj precipe nervozigis multajn usonajn kamparanojn. \"La potencialo de damaĝo estas grandega,\" diris respublikana reprezentanto Dan Newhouse de Vaŝingtono, granda eksporta ŝtato. \"Estas limo al kiom ni povas konsumi enlande. Ni bezonas ĉi tiujn eksterlandajn merkatojn por pluvivi.\"\n\nLaŭ esplorado de la Usona Departemento pri Agrikulturo, la unua komerca milito komencita de Trump jam kaŭzis perdon de pli ol 27 miliardoj da usonaj dolaroj en eksportado de agrikulturaj produktoj. Sojfaboj okupas ĉirkaŭ 71% inter ili. Ĉinio komencis importi pli da sojfaboj el Brazilo, kaj usonaj sojfabaj farmistoj ankoraŭ ne reakiris sian merkat-porcion.\n\nĜis nun, la agoj de Trump en sia dua oficperiodo igis aliajn landojn postuli revenĝajn tarifojn de ĉirkaŭ 27 miliardoj da usonaj dolaroj en agrikulturaĵaj eksportoj, laŭ la Federacio de Usona Farma Buroo. Farmistoj ankaŭ estos subpremitaj pro la tarifoj pri importado de kemiaj sterkoj, kaj ŝtalo kaj aluminio uzataj en farmaj maŝinoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Librejo sur montopinto en yunnan-a vilaĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/10/content_117815883.htm", "title": "Ĉinio publikigis blankan libron pri ĉin-usonaj komercaj rilatoj", "published": "2025-04-10 00:00:00", "content_text": "La 9-an de aprilo la Informa Oficejo de la Ŝtata Konsilantaro de Ĉinio publikigis blankan libron titolitan \"Pozicio de Ĉinio pri Aferoj Koncernaj al Ekonomiaj kaj Komercaj Rilatoj inter Ĉinio kaj Usono\".\n\nLa ĉina registaro publikigis la dokumenton por klarigi la faktojn pri ĉin-usonaj ekonomiaj kaj komercaj rilatoj kaj montri la pozicion de la ĉina flanko pri koncernaj aferoj.\n\nLa blanka libro venis pro kreskanta unuflankismo kaj protektismo de Usono, kio signife malhelpas normalan ekonomian kaj komercan kunlaboron inter la du landoj. La ĉina flanko ĉiam asertis, ke la ĉin-usonaj rilatoj estas reciproke utilaj kaj kungajnaj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Librejo sur montopinto en yunnan-a vilaĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/10/content_117817065.htm", "title": "Kiu landano estas Zamenhof?", "published": "2025-04-10 00:00:00", "content_text": "de d-ro Bak Giwan\n\n\"Kia demando abrupta?\" Eble vi pensus tiel. Ankaŭ mi multe hezitis, ĉu mi skribu ĝin aŭ ne. Sed mi decidis finfine ĉiukaze fari tiel, ĉar mi pensis, ke almenaŭ unu fojon oni devus paroli pri tiu afero.\n\nĜis nun mi sendemande pensis kaj diradis, ke Zamenhof estas homo de Pollando. Tio estadis aŭtomata respondo. Kaj neniu kontraŭstaris pri tiu aserto. Sed antaŭ kelkaj jaroj, mi aŭdis tre strangan parolon de la japana profesoro Sasaki (d-ro Sasaki Teruhiro, 1946-2023), kiu siatempe kune kun mi laboris en Zaozhuang-a Universitato en Ĉinio. \"Ĉu Zamenhof estas vere homo de Pollando? Ekzakte dirite, li estas homo de Rusujo, ĉu ne?\" Mi surpriziĝis kaj ekpensis du punktojn.\n\n\"Jes, en tiu tempo Pollando estis sub la regado de Rusa Imperio,\" kaj samtempe \"ve, oni povus pensi tiamaniere, se laŭ la pensmaniero de imperialismo.\" Tiel pensante mi ne povis forviŝi bedaŭrindan senton el mia koro.\n\nTio vere estas ne tiel simpla afero. Se ni konsideras la historiojn de Eŭropo kaj Azio, kaj ankaŭ la konceptojn pri nacio kaj lando de orientaj popoloj kaj okcidentaj popoloj, en tiu kazo troviĝas tre multaj kalkulendaj aferoj tre komplikaj. Sed alie ĝi povas esti tre simpla afero.\n\nEn Koreujo kaj Japanujo la konceptoj pri nacio kaj lando estas relative simplaj. Koreoj kaj japanoj de longe tra historio vivadas kun la konscio de unuiĝinta nacio. Sed en la kazo de Ĉinio la afero ne estas tiel. En Ĉinio tre multaj nacioj kune vivadis kaj kune faradis historion dum longa tempo. Ankaŭ en Eŭropo preskaŭ same. Verŝajne en la mondo ne oftas nacio kaj lando, kies popolo longhistorie posedas kune la komunan konscion de unuiĝinta nacio. Kaj tial ni koreoj ĉiam unue demandas \"kiu landano li/ŝi estas\" kaj \"kiu naciano li/ŝi estas\", kiam ajn ni renkontiĝas kun aliaj.\n\nAnkaŭ en Esperantujo tiel same. Mi povas scii tion, rigardante min mem. En ia internacia organizo, kie mi apartenas, la membro-listo ne montras, kiu landano estas la membro, nek kiu naciano… Sed verdire mi sentas scivolemon pri iliaj naciecoj kaj landecoj. Ĉu mi sola estas tia? Ĉiukaze tre bedaŭrinde ili ne volas sciigi tion. Mi vidas, ke ili eĉ ne volas scii tion. Ĉu mi estas tro scivolema??? Al ili eble la demando \"Kiu landano estas Zamenhof\" ne povas esti demando. Ili redemandus min \"Kial vi demandas tion\"…\n\nEn lasta jaro s-ro Wang Tianyi (Esperante Ĉielismo), loĝanta en Xi'an, Ĉinio, diris en iu interreta kunsido \"Zamenhof ĉiam pensis, ke lia patrujo estas Litovio\". Aŭdante liajn vortojn, mi ree pensis profunde pri tiu ĉi afero. Kiu lando do estas la patrujo de Zamenhof?\n\nKiam ni pensas pri \"patrujo\", ankaŭ \"nacion\" ni devas konsideri. Koreoj emas rigardi ilin kiel unuaĵon. Koreoj ĉiam pensas, ke koreo estas kore-nacia. Verdire tio ne estas tiel simpla afero. Kiel mi jam diris en la komenco, en la mondo ne ĉiu lando konsistas el unu nacio, kaj ne ĉiu nacio devas vivi en unu lando. Ni devas kompreni kaj agnoski tion.\n\nKiam ni pensas pri la patrujo de Zamenhof, ni unue devas pensi pri lia nacieco. Feliĉe tio estas tre klara. Li estas judo, homo de juda nacio. Liaj gepatroj estas judoj el Litovio. Kiel multaj el vi jam scias, la nacio judo estas tre speciala en la mondhistorio. Dum kelk miloj da jaroj ili vagadis en la mondo sen patrujo, sed ili ne asimiliĝis kun iu ajn nacio kaj konservis sian naciecon senĉese. Estas ordinara afero, ke iu nacio perdas sian naciecon kaj asimiliĝas kun la ĉirkaŭaj nacioj, se ili vivas kun ili dum kelkaj generacioj. Kredeble ankaŭ ni, koreoj. Antaŭ mil jaroj aŭ du mil jaroj ĉu la homoj, kiuj loĝis en la korea duonisulo, estis vere koreoj? Verŝajne ne.\n\nSed la juda nacio ne estas tiel. Se judoj faris ankaŭ tiel, kiel faris koreoj, kredeble Zamenhof mem konsiderus sin kiel homon de pola nacio aŭ rusa nacio. Sed li ĉiam pensis, ke li estas judo. Ni do povas diri facile kaj certe, ke Zamenhof estas homo de juda nacio. Li estas judo.\n\nSed kiam ni pensas pri patrujo, tio ne estas facila afero. Kie estas lia patrujo? Kiel mi jam diris antaŭe, mi sen profunda penso diradis, ke li estas homo de Pollando. En la jaro 2017 en la ĉina urbo Zaozhuang, kie troviĝas Esperanto-muzeo en la Zaozhuang-a Universitato kaj kie mi loĝis siatempe, okazis ceremonio por la 100-jara datreveno de la forpaso de Zamenhof, en kiu partoprenis ankaŭ reprezentanto de pola ambasadejo en Ĉinio kaj faris salutparolon tie. Ĝin organizis Ĉinio kaj Pollando kune. Oni pensis memkompreneble, ke Zamenhof estas homo de Pollando.\n\nSe ni devas repensi, ĉu estas ĝuste diri, ke Zamenhof estas polo (ni ne povas nomi Zamenhofon israelano pro tio, ke li estas judo, ĉar en tiu tempo eĉ ne ekzistis la lando Israelo), kiel ni faru?\n\nIasence la respondo estas tute simpla: Kiel li mem pensis pri sia patrujo? Se estas tiel, lia patrujo estas Litovio. En la libro Vivo de Zamenhof de Edmond Privat aperas jenaj vortoj de Zamenhof, \"Vi staras nun antaŭ miaj okuloj, mia kara Litovujo, mia malfeliĉa patrujo…\" -- La parolado de Zamenhof en la 3-a UK en Kembriĝo en 1907.\n\nSiatempe Pollando kaj Litovio ambaŭ estis sub la regado de Rusa Imperio, kaj antaŭ tiam ili estis en la federacio de ambaŭ landoj, \"Pollanda-Litovia\".\n\nNi do devas demandi nin, kial oni ĝis nun diradis en la mondo, ke Zamenhof estas homo de Pollando. Kial? Ĉu pro tio, ke la urbo Bjalistoko, kie naskiĝis Zamenhof, nun apartenas al la teritorio de Pollando? Kredeble ĝuste pro tio oni pensis kaj pensas tiamaniere. La historio inter Pollando kaj Litovio estas tre komplika, siatempa Bjalistoko apartenis al Litovio.\n\nEn la paĝo 55 de la libro Vivo de Zamenhof de Edmond Privat aperas jenaj vortoj: Tiam lia penso jam reﬂugis al Bjalistoko en litva lando, al dolĉa kamparo ĉirkaŭ la urbeto, al la pejzaĝo de la knabaj promenadoj, kiam suno en la vespero ruĝigas la montetojn kaj nigrigas la linion de la arbaroj.\n\nKaj eble la dua kialo devus esti tio, ke la urbo, kie loĝis Zamenhof, kiam li publikigis Esperanton, ne estis Bjalistoko, sed Varsovio de Pollando. Lia familio translokiĝis de Bjalistoko al Varsovio en 1873, kiam li estis 14-jara. De tiam ĝis sia morto li loĝis ĉefe en tiu urbo. Ni do povas diri ekzakte, ke la naskiĝloko de Zamenhof estas Bjalistoko de Litovio, kaj la naskiĝloko de la internacia helplingvo Esperanto, kiun li inventis, estas Varsovio de Pollando.\n\n<span style=\"font-family: \"times new roman\"; font-size: 20px;\">Scenoj de ĉiutaga vivo en etna vilaĝo de Yunnan - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/11/content_117815851.htm", "title": "El la ŝanĝiĝo de iPhone legiĝas la tarifaltigo?", "published": "2025-04-11 00:00:00", "content_text": "Lastatempe, post kiam la usona registaro anoncis la altrudon de tiel nomataj \"reciprokaj tarifoj\" al ĉiuj komercaj partneroj, la akcioj de usonaj teknikaj kompanioj kiel\n\nApple\n\ngrave falis.\n\nIuj institucioj atentigis, ke la altrudo de tarifoj povas kaŭzi, ke la prezo de\n\niPhone\n\n-telefonoj plialtiĝos je 30%-40%. Pri tio ni povas fari analizon pere de\n\niPhone\n\n-telefono.\n\niPhone 16 Pro\n\nkun 256GB-a versio povas esti ekzemplo, ĝia oficiala prezo en Usono estas 1 100 usonaj dolaroj. Laŭ datumoj kalkulitaj de usonaj amaskomunikiloj, la totala kosto de la kompanio\n\nApple\n\npor fari poŝtelefonon estas ĉirkaŭ 549.73 usonaj dolaroj. La telefono inkludas partojn produktitajn de Ĉinio, la Korea Respubliko kaj Japanio, kaj se ni aldonu la koston de muntado kaj testado, la totala kosto de la telefono estas ĉirkaŭ 580 usonaj dolaroj.\n\nNun, preskaŭ ĉiuj\n\niPhone\n\n-poŝtelefonoj venditaj en Usono estas produktitaj en Ĉinio. Post kiam Usono anoncis 34% tiel nomatan \"reciprokajn tarifojn\" al Ĉinio, kune kun la ekzistanta 20%-a tarifo, la usona tarifo jam atingis 54%. Se ĉi tiuj partoj estos eksportitaj al Usono, la pliigita imposto atingos 296.86 usonajn dolarojn, alportante la koston de poŝtelefono al 876.79 usonaj dolaroj, pliiĝo je pli ol 50%.\n\nSe oni revenigos fabrikadon de\n\niPhone\n\nal Usono, ĉu tia kosto povos esti reduktita?\n\nNe. Usonaj kompanioj ankoraŭ pagos tarifojn por multaj importitaj partoj. Laŭ la tarifoj altruditaj de usona prezidento Trump, eĉ se enkalkuli nur iujn gravajn partojn, la tarifoj same pliigos la koston je preskaŭ 100 usonaj dolaroj po unu poŝtelefono, sen mencii, ke la laborkosto de muntado de\n\niPhone\n\nen Usono estas multe pli alta ol en Ĉinio. Laŭ la taksoj de usonaj amaskomunikiloj, la totala kosto estos pli alta ol importado el Ĉinio.\n\nEble iuj opinias, ke la pliigita kosto de poŝtelefono ne estas troa, sed se temas pri ĝenerala poŝtelefona vendado de\n\nApple\n\n, la situacio estas tute alia. La internacia financserva kompanio\n\nMorgan Stanley\n\nantaŭdiris, ke ĉifoja altrudo de tarifoj forkostos al\n\nApple\n\n33 miliardojn da usonaj dolaroj jare. Cook, ĉefo de\n\nApple\n\n, donacis milionon da usonaj dolaroj al la enoficiĝa komitato de Trump, kiam li komencis sian respondecon, sed Trump kaŭzos al li monperdon pli-ol-30-mil-oblan. Krom\n\nApple\n\n, teknikaj kompanioj kiel\n\nDell\n\nkaj\n\nHP\n\nalfrontas pli grandan premon, ĉar la pliigitaj tarif-kostoj povas esti egalaj al ilia atendata neta profito en 2025.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Librejo sur montopinto en yunnan-a vilaĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/11/content_117818539.htm", "title": "Ĉinio strategie respondas al tarifa ĉikanado fare de Usono", "published": "2025-04-11 00:00:00", "content_text": "Lastatempe Usono altrudis plian 50%-an tarifon al ĉinaj varoj ekde la 9a de aprilo. Estas klare, ke Usono unuavice lanĉis tarifan premon al Ĉinio, kaj poste Ĉinio reagis kun la celo revenigi Usonon al la ĝusta vojo de plurflankisma komerca mekaniko. Sed Usono intencas fari ekstreman premon kaj ĉantaĝon al Ĉinio. Refoje Ĉinio eksplicis, ke se Usono insistos pri sia tarifa politiko, Ĉinio batalos ĝis la fino.\n\nTio, ke la usona registaro plenforte ludas \"tarifan karton\", ĉefe servas al la mezperioda elektado en la venonta jaro, kaj per tio Usono serĉas siajn politikajn interesojn. Pro tio, ke Ĉinio estas firma antaŭeniganto de ekonomia tutmondeco, Usono volas renversi la kelkdekjaran procezon de la tutmondiĝo por refari la procezon, konservi sian hegemonion en la mondo, kaj konstante suĉi la sangon de la mondo.\n\nFreneza pliigo de tarifo ne povas serioze influi sur la ĉinan ekonomion. Kiel ajn Usono faras premon, Ĉinio havas rimedojn kontraŭ ĝi. Ĉinio plue koncentras siajn fortojn por altigi la nivelon de malfermo al la mondo. Ĉinio ĉiam opinias, ke la esenco de la komercaj rilatoj inter Ĉinio kaj Usono estas kungajno kaj kunprofito, kaj malakordoj pri komerco devus esti solvitaj per dialogo kaj interkonsiliĝo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kiu landano estas Zamenhof? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/11/content_117818813.htm", "title": "Sukceses okazis ĉi-jara Peonia Forumo en Heze", "published": "2025-04-11 00:00:00", "content_text": "La 10-an de aprilo ĉi-jara Heze-a Peonia Forumo pri Internacia Komunikado kaj la Seminario pri Rakontoj pri la Flava Rivero sukcese okazis en la urbo Heze de Shandong-provinco, orienta Ĉinio. La forumon partoprenis diplomatoj kaj akademiuloj el pli ol 30 landoj por antaŭnigi interkulturan dialogon laŭ la perspektivoj de la kulturo ligita al la Flava Rivero kaj de peonioj.\n\nInaŭguro de la kunlaborprojekto de Ĉina Akademio pri Sociaj Sciencoj por esplorado sub la temo \"Kulturo de la Flava Rivero kaj la Ĉina Civilizacio\"\n\nHeze estas konata kiel \"ĉefurbo de peonioj\". Tie peonioj estas kulturataj de pli ol 1 500 jaroj kaj la loka klimato estas tre favora al la kulturado de peonio. En Heze disvolviĝas peonia ekonomio, bazita sur produktado kaj vendado de floroj kaj ankaŭ de pluraj produktoj el peonioj, inkluzive de kuraciloj, kosmetikaĵoj, manĝaĵoj, parfumoj kaj peonia oleo, kaj ankaŭ de artaĵoj kaj kulturaj heredaĵoj farital el aŭ inspiritaj de peonioj.\n\nEn sia parolo, Du Zhanyuan, prezidanto de Ĉina Internacia Komunika Grupo (ĈIKG), menciis la fakton, ke ĉinaj peonioj estas kulturataj eksterlande, kaj ankaŭ floroj origine el aliaj landoj estas kulturataj en Ĉinio, kaj tio estas ekzemplo de interŝanĝoj inter Ĉinio kaj la mondo. Peonioj estas troveblaj en antikvaj ĉinaj artaĵoj, kio montras ilian gravecon por la ĉina popolo, kaj ili ankaŭ estas menciitaj en verkoj de fremdlandaj aŭtoroj kaj en pentraĵoj de eŭropaj pentristoj, kio montras ilian heredon en la mondo. Ĉiu civilizacio estas riĉa kaj diversa, kaj civilizacioj povas lerni unuj de la aliaj por kune konstrui homaran komunumon kun komuna estonteco.\n\nDu Zhanyuan, prezidanto de Ĉina Internacia Komunika Grupo, parolas en la forumo.\n\nBai Yugang, gvidanto de la Departamento pri Diskonigo de Shandong-provinca Komitato de Komunista Partio de Ĉinio (KPĈ), diris, ke kulturo floras per interŝanĝoj kaj oni bezonas plifortigi interŝanĝojn por pliriĉigi la vivojn de la popoloj de la mondo. La Flava Rivero kaj la peonioj estas esencaj heredaĵoj de la ĉina popolo, kaj Shandong kreis la forumon por plifortigi interŝanĝojn kun la mondo kaj antaŭenigi prosperon kaj disvolvadon.\n\nFazeel Najib, ambasadoro de Maldivoj en Ĉinio, diris, ke la kultura heredaĵo de Maldivoj estas profunde ligita al la oceano, dum la ĉina civilizacio estas profunde ligita al la Flava Rivero. Oceano kaj rivero atentigas nin, ke niaj kulturaj identecoj estas profunde ligitaj al natura medio kaj fluas trans landlimoj por ligi unu la alia. Per kulturado de niaj kulturaj tradicioj kaj interŝanĝoj kun tiuj de aliaj popoloj, ni povas kulturi mondon pli interligitan kaj plenan je harmonio.\n\nProfesoro Shahbaz Kahn, direktoro kaj reprezentanto de la Regiona Oficejo de UNESKO por Orienta Azio, parolis per video al la forumo. Li substrekis, ke la Flava Rivero kaj peonioj estas heredaĵoj mondkonataj kaj ne nur simboloj de la pasinteco de Ĉinio, sed ankaŭ viglaj elementoj de ĝia nuno kaj estonteco. Li instigis la partoprenantojn de la forumo profiti la kulturan heredaĵon de la Flava Rivero kaj peonioj por plifortigi rilatojn inter popoloj kaj kuraĝigi lokajn komunumojn konservi kaj heredigi siajn tradiciojn.\n\nFazeel Najib, ambasadoro de Maldivoj en Ĉinio, parolas en la forumo.\n\nZhang Lun, sekretario de la heze-urba komitato de KPĈ, klarigis, ke peonio estas simbolo de bonaŭguro, paco kaj amikeco, kaj estis enkondukita en pli ol 30 landojn pere de la Silka Vojo. Nuntempe estas peoniaj festivaloj en Nederlando kaj Korea Respubliko, kaj la heze-a registaro klopodas por antaŭenigi peonian kulturon eksterlanden kaj ankaŭ popularigi la lokajn produktojn faritajn el peonioj, kiuj jam estas eksportataj al pli ol 30 landoj.\n\nYang Kaizhong de la Ĉina Akademio pri Sociaj Sciencoj prelegis pri la graveco de la Flava Rivero, la plibonigo de la vivkvalito de la homoj vivantaj ĉe tiu riverbaseno, kaj ankaŭ la progreso en la regiono. Estis kreita sinergio inter ekologio kaj ekonomio, kaj saĝaj alt-teknikaj sistemoj estas uzataj por monitori la medion kaj disvolvi politikojn por konservado de akvorimedoj.\n\nMilena Radoslavova Vaseva, direktoro de la urba kompanio pri urbaj parkoj kaj ĝardenoj de Sofio en Bulgario, prezentis la sperton de kreado de la Peonia Ĝardeno de Sofio, emfazante la studon faritan pri la trajtoj de la variaĵoj de peonioj kaj kiel ili estis uzataj en la desegno de la ĝardeno, kun la celo stimuli kunlernadon, reciprokan respekton kaj interŝanĝojn inter la popoloj de la mondo.\n\nMilena Radoslavova Vaseva, direktoro de la urba kompanio pri urbaj parkoj kaj ĝardenoj de Sofio en Bulgario, parolas en la forumo.\n\nBo Xihua, prezidanto de la Serbia Asocio pri\n\nTradicia\n\nĈina Medicino, naskiĝinta en Shandong-provinco, diskonigis kelkajn ekzemplajn kazojn de kuracado per\n\ntradicia\n\nĉina medicino en Serbio, kiuj kontribuis por plibonigi publikan opinion pri ĝi. La efiko de\n\nTradicia\n\nĈina Medicino estas agnoskata de serbia registaro kaj tio ankaŭ kontribuas por popularigi la ĉinan kulturon kaj komprenon pri Ĉinio eksterlande.\n\nEn la forumo estis prezentita animacio pri peonioj, kaj ankaŭ estis eksponataj pentraĵoj, fotoj kaj aliaj artaj verkoj pri peonioj, kun premidono al artistoj, kiuj kreis elstarajn verkojn pri tiu temo. Estis podia diskuto inter fakuloj pri la temo de la forumo, estis lanĉitaj novaj kontoj en sociaj retejoj por diskonigo de enhavoj pri peonioj, kaj estis inaŭgurita la kunlaborprojekto de Ĉina Akademio pri Sociaj Sciencoj por esplorado sub la temo \"Kulturo de la Flava Rivero kaj la Ĉina Civilizacio\" en la provincoj kaj regionoj laŭ la Flava Rivero.\n\nLa forumo finiĝis per prezento de koruso de ĉinaj kaj alilandaj lernantoj.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio publikigis blankan libron pri ĉin-usonaj komercaj rilatoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/14/content_117822513.htm", "title": "Xi Jinping atingis Hanojon por ŝtata vizito al Vjetnamio", "published": "2025-04-14 00:00:00", "content_text": "La 14-an de aprilo ĉina prezidanto Xi Jinping atingis Hanojon, ĉefurbon de Vjetnamio, por ŝtata vizito.\n\nXi Jinping diris, ke li atendas profundajn interŝanĝojn de opinioj kun vjetnamaj gvidantoj pri aferoj rilataj al la du landoj, kiuj havas mondan influon, decidon pri la estonta direkto kaj strategian signifon, samtempe pri aferoj internaciaj kaj regionaj komune prizorgataj.\n\nLi faris la rimarkojn en skribita deklaro post sia atingo en la Internacia Flughaveno Noi Bai en Hanojo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kiu landano estas Zamenhof? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/15/content_117824115.htm", "title": "Pejzaĝoj de Hanojo, Vjetnamio", "published": "2025-04-15 00:00:00", "content_text": "Hanojo, ĉefurbo de Vjetnamio, estas antikva urbo kun miljara historio. En la urbo estas riĉaj pejzaĝoj altiraj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Hanojon por ŝtata vizito al Vjetnamio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/15/content_117824462.htm", "title": "Pasta modelado: Nemateria kultura heredaĵo de Heze", "published": "2025-04-15 00:00:00", "content_text": "Pasta modelado estas nemateria kultura heredaĵo populara en tuta Ĉinio, kaj en kelkaj regionoj de la lando ĝi akiris lokajn trajtojn kaj teknikojn. Interalie, en la urbo Heze de Shandong-provinco, tiu arto estas agnoskata ne nur kiel nemateria kultura heredaĵo, sed ankaŭ kiel reprezenta heredaĵo de la popolo de Heze. Jen la laboro de Su Yanjun, heze-a artisto, kiu sin dediĉas al pasta modelado ekde sia infaneco kaj lernis la teknikon el la majstro Shi Zhenshan. Ŝiaj verkoj nun troveblas en pluraj artgalerioj kaj personaj kolektoj. Unu el ŝiaj specialaĵoj estas modeli peoniojn, kiuj estas tradicio de Heze. Kiam peonioj burĝonas kaj allogas multajn homojn al la peonia ĝardeno Caozhou, Su kaptas la ŝancon por diskonigi sian arton.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Pejzaĝoj de Hanojo, Vjetnamio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/15/content_117824469.htm", "title": "Heze plifortigas rilatojn kun la mondo per \"peonia diplomatio\"", "published": "2025-04-15 00:00:00", "content_text": "Pasintjare, kiam mi unuafoje vizitis la urbon Heze en la orienta provinco Shandong, nova mondo malfermiĝis antaŭ miaj okuloj: La urbo, konata kiel \"peonia ĉefurbo de Ĉinio\", disvolvis kompletan agrikulturan kaj industrian ĉenon por produkti peoniojn kaj prilabori ilin per industriaj procezoj por krei vastan aron da produktoj el ili, de kuraciloj kaj manĝaĵoj al kosmetikaĵoj kaj produktoj por persona higieno.\n\nVirinoj en tradiciaj vestaĵoj kaj kun peoniaj ornamaĵoj paradas en la peonia ĝardeno Caozhou.\n\nMi estis mirigita de la \"peonia ekonomio\", malmulte konata ekster Heze, sed tiu kreis 500 mil postenojn kaj alportis enspezon je 13 miliardoj da juanoj al la urbo pasintjare. Heze respondecas pri 70% de la volumo de monda komerco de peonioj, eksportinte pli ol ses miliardojn da plantidoj al pli ol 30 landoj en la lastaj jardekoj. Mia miro pri malkovro de industrio, kiu profitas de radikoj, folioj, floroj, stamenoj... nu, la tuta planto, por krei la plej diversajn produktojn, rezultis en artikolo dediĉita al tiu temo:\n\nhttp://espero.chinareports.org.cn/2025-04/11/content_117818886.htm\n\nĈi-jare, invitita al Heze por la dua fojo, mi iom timis ne havi ion novan por priraporti, do kion mi povus verki pri la urbo kaj la peonioj? Sed mi akceptis la defion kaj revenis al Heze en serĉado de informoj por nova artikolo. Ĉi-foje mi ne surpriziĝis pri la peonia ekonomio, sekve mi fokusis sur aliaj aspektoj de la urbo kaj ĝiaj du ĉefaj allogaĵoj, la peonioj, kulturataj en la urbo jam de 1 500 jaroj, kaj la flava rivero, lulilo de la ĉina civilizacio, kiu trairas la urbon.\n\nMi esploris la urbon\n\nMiaj du vizitoj al Heze estis tre rapidaj, sed ili lasis profundajn markojn en mia koro. La unuan fojon mi fokusis sur laboro pro la urĝa bezono kolekti informojn kaj fotojn de urbo antaŭe tute ne konata de mi por poste verki ion, kaj priatenti la industrion de peoniaĵoj. Ĉi-foje mi alvenis al la urbo jam bone informita, kaj mi jam konis la ekonomiajn temojn, sed mankis koni la popolon, la kulturon kaj la ĉiutagan vivon en Heze. Mi la duan fojon vizitis, posttagmeze de la 9-a de aprilo, la peonian ĝardenon Caozhou, fama turismejo de la urbo.\n\nVirinoj en tradiciaj vestaĵoj iras en la parko akompanataj de fotisto.\n\nMia sperto en tiu parko pasintjare estis kiel promeno en ajna alia parko, krom la fakto, ke ĝi estas plena de peonioj, kaj pro tio mi estis tie. Do mi priatentis la florojn el malsamaj koloroj, formoj kaj variaĵoj kaj kolektis informojn pri ilia kultivado en la parko. Ĉi-foje mi priatentis la vizitantojn: Familioj, infanoj, junaj paroj, geamikoj... Parko plena je homa vivo riveliĝis ĉirkaŭ mi. Estis ankaŭ multaj virinoj en tradiciaj ĉinaj vestaĵoj tie por fotiĝi kun la belaj peonioj, kelkaj estas profesiaj modeloj pozantaj por profesiaj fotistoj, kelkaj estas ordinaraj junulinoj en serĉado de belaj fotoj por diskonigo en sociaj retejoj.\n\nLa parko havas riĉan kulturan vivon dum la peonia sezono, kun multaj aktivaĵoj por riĉigi la spertojn de la vizitantoj. Kiam mi estis iranta en la parko, mi subite surpriziĝis pro parado de junuloj en tradiciaj vestaĵoj, kun tiuj en la antaŭa vico portantaj flagojn kun skribaĵoj. Tiu parado preterpasis min kaj mi sekvis ilin ĝis korto, kie ili prezentis dancon. Mi ankaŭ vidis hundroboton, kun peonioj sur la dorso, interaganta kun la vizitantoj de la parko. En la lastaj jaroj, robotoj fariĝis pli kaj pli kutimaj en la ĉiutaga vivo de homoj en Ĉinio.\n\nPost la vespermanĝo, mi lupruntis elektran biciklon por esplori la urbon. En Pekino ĉu surstrate ĉu en vendejoj, multaj ĉinoj, kiuj scipovas fremdan lingvon, preferas uzi la ĉinan en interagado kun eksterlandanoj, sed en Heze estas la malo, kiam lokanoj volas babili kun eksterlandano, ili elektas la anglan. Mi alvenis al loko kun iom da noktovivo, kun multaj restoracioj kaj vendejoj, kaj vendistoj surstrate vendantaj manĝaĵojn. Estis bona odoro kaj tiom da frandaĵoj, ke mi iom pentis pro tio, ke mi vespermanĝis antaŭ ol iri tien. La etoso estis simila al tiu de brazila libera foiro.\n\nMi trairis unu plian blokon kaj atingis la Universitaton de Heze. Multaj studentoj estis grupe elirantaj la kampuson, verŝajne por vespermanĝi kaj iom amuziĝi en la ĉirkaŭaĵoj. Antaŭ la universitato mi trovis lokon kun la nomo \"Drinkejo\", sed mi konstatis, ke ĝi fakte estis nur trinkaĵvendejo, sen loko por ke homoj sidiĝu. De tie mi iris al la Flava Rivero kaj sekvis ĝian fluon por reveni al mia hotelo. Flanke de la rivero troviĝas bela parko kaj en ĝi estis homoj praktikantaj sportojn, ludantaj kartoludojn, promenantaj kaj eĉ dancantaj grupe. Vespere en ajna ĉina urbo oni facile trovas homojn grupe dancantaj surstrate.\n\nPeonia forumo antaŭenigas internacian komunikadon\n\nEn la sekva tago mi ĉeestis la malferman ceremonion de Heze-a Peonia Forumo pri Internacia Komunikado, ĉi-jare kombinita kun la Seminario de Rakontoj pri la Flava Rivero. Kiam mi unuafoje aŭdis pri tiu forumo, mi konfuziĝis: \"Kiel peonioj rilatas al internacia komunikado?\" Aŭskultante la parolojn dum la inaŭgura ceremonio, mi kaptis la ideon.\n\nEkzemple, samkiel ĉinaj peonioj estas nuntempe troveblaj en multaj landoj, same floroj tipaj de aliaj landoj estas kultivataj en Ĉinio, kaj tiu \"flora diplomatio\" estas interŝanĝom kiu alproksimigas la popolojn de la mondo kaj kontribuas por ilia reciproka kompreno. Mi antaŭe ne priatentis tion, ke peonioj estas troveblaj en tre antikvaj ĉinaj artaĵoj, kio atestas ilian profundan ligon kun la ĉina kulturo. Pere de la antikva Silka Vojo, peonioj estis enkondukitaj al dekoj da aliaj landoj kaj fariĝis same influaj en aliaj kulturoj: famaj eŭropaj pentristoj, inkluzive de Vincent Van Gogh kaj Claude Monet, pentris peoniojn, kaj tiuj floroj ankaŭ estas menciataj en literaturaj verkoj de aŭtoroj el malsamaj landoj, kio atestas profundan rilaton de peonioj kun la mondo.\n\nPeonioj en la peonia ĝardeno Caozhou\n\nKiel mondkonata elemento de la ĉina kulturo, peonio kontribuas por kulturaj interŝanĝoj inter Ĉinio kaj aliaj landoj, sekve la urbo Heze decidis profiti de ĝi por antaŭenigi interŝanĝojn kun la mondo. Kiel klarigis Zhang Lun, urba sekretario de Komunista Partio de Ĉinio en Heze, \"peonio estas simbolo de bonŝanco, paco kaj amikeco\". Peoniaj festivaloj nuntempe okazas en Nederlando kaj la Korea Respubliko, kaj produktoj el peonioj estas eksportataj al pli ol 30 landoj. La Peonia Centro por Kultura Komunikado malfermis oficejojn en pluraj landoj tra la mondo, inkluzive de Brazilo.\n\nLa prezento de Milena Radoslavova Vaseva, direktoro de la urba kompanio pri urbaj parkoj kaj ĝardenoj de Sofio en Bulgario, eĥis tiun senton: La desegno de la ĝardeno profitis de la specifaj trajtoj de malsamspecaj peonioj por antaŭenigi reciprokan respekton, kulturajn interŝanĝojn kaj kunlernadon inter la popoloj. Wang Weijia, profesoro pri internacia komunikado de Universitato de Pekino, ankaŭ parolis pri la potencialo de peoniaj ĝardenoj por kulturaj interŝanĝoj inter Heze kaj la mondo.\n\nNaskiĝinta en Shandong, Bo Xiuhua, prezidanto de la Serbia Asocio pri Tradicia Ĉina Medicino (TĈM), montris praktikan efikon de la \"peonia diplomatio\": Pluraj kuraciloj uzatan en TĈM estas faritaj el peonio, kaj en Serbio kelkaj famuloj estis kuracitaj per ili, kio kontribuis por plibonigi la publikan opinion pri TĈM kaj interesigi homojn pri la ĉina kulturo. Tiu agnosko de la valoro de TĈM, siavice, ankaŭ kontribuos por kreskigi la eksportojn de kuraciloj el Heze.\n\nLa Flava Rivero, kultura heredaĵo de Ĉinio\n\nLa kultura heredaĵo de Heze rilatas ne nur al peonioj, sed ankaŭ al la riĉa historio de la urbo, antaŭe nomita Caozhou, kaj al la kulturo de la Flava Rivero, la dua plej longa rivero en Ĉinio, ĉe kiu disvolviĝis la ĉina civilizacio. En la peonia forumo, la Flava Rivero kaj ĝia graveco ankaŭ estis ofta temo. La prelego de profesoro Yang Kaihzong de la Ĉina Akademio pri Sociaj Sciencoj prezentis la lastatempan progreson en la baseno de la Flava Rivero, dum alia profesoro, Ge Jianxiong de la Ĉina Instituto pri Kulturo kaj Historio prelegis pri la historio kaj kultura graveco de la Flava Rivero.\n\nSame interesa estis la ĉefprelego de Fazeel Najeeb, ambasadoro de Maldivoj en Ĉinio. Li lerte esploris la kontraston inter la verd-peoniaj ĝardenoj de Heze kaj la turkiskoloraj akvoj de la maro en Maldivoj, kaj la similaĵojn inter la profundaj rilatoj de maldivanoj kun la maro kaj de la ĉina civilizacio kun la Flava Rivero, por paroli pri la komuna aspiro de la homaro al paco kaj pli bona estonteco.\n\nMesaĝo de espero al la mondo\n\nDum la peonia forumo estis okazanta en Heze, la mondo estis priatentanta la tarifojn altruditajn de usona prezidento Donald Trump. Samtempe akompananta la okazaĵojn en Heze kaj en la mondo, mi vidis la kontraston inter la modelo de egaleca kaj inkluziva interkultura komunikado proponita en Heze kaj antaŭenigata de Trump, bazita sur unuflankismo kaj trudo.\n\nParado en la peonia ĝardeno Caozhou amuzigas vizitantojn.\n\nDume, prifajfanta tion, la Flava Rivero trankvile sekvis sian vojon inter la peonioj de Heze por poste atingi la maron kaj brakumi la mondon, diskonigante la mesaĝon de paco kaj amikeco reprezentata de peonio. Kaj estis ĝuste tiu bildo de la Flava Rivero preterpasanta mian hotelon en Heze, kiun mi rememoris, kiam mi vidis en interreto furoron pri peco de intervjuo de Victor Gao, vicprezidanto de Centro por Ĉinio kaj Tutmondiĝo, al la usona raportisto Cathy Newman: \"Ĉinio estas ĉi tie de 5 000 jaroj. Plejparte de tiu tempo ne estis Usono kaj ni pluvivis.\"\n\nMia vizito al Heze estis rapida, sed mi revenis al Pekino konvinkita, ke egaleca dialogo, kunlernado kaj kunprofita kunlaboro estas la historia tendenco de la homaro, kaj ili sekvos sian normalan vojon, samkiel la Flava Rivero. La unuflankismo de Trump estas tempesto, kiu kaŭzas detruadon kaj ĝenon, sed rapide alvenos al la fino. La homaro restos.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Pejzaĝoj de Hanojo, Vjetnamio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/15/content_117824761.htm", "title": "Peonioj antaŭenigas ekonomian disvolvon de ĉina urbo", "published": "2025-04-15 00:00:00", "content_text": "La urbo Heze de Shandong-provinco, orienta Ĉinio, estas konata kiel \"ĉefurbo de peonioj\" pro sia granda produktado de tiuj floroj. Kun tre taŭga klimato kaj 1 500-jara sperto en kultivado de peonioj, Heze disvolvis kompletan agrikulturan kaj industrian ĉenon lige al produktado de tiuj floroj kaj ilia transformado per industriaj procezoj. Nuntempe 500 mil homoj en Heze okupiĝas pri laboro rilata al peonioj, kaj pasintjare la floroj donis enspezon je 13 miliardoj da juanoj al la urbo. Inter la produktoj disvolvitaj en Heze troviĝas ne nur peonia oleo kaj tradiciaj ĉinaj kuraciloj, sed ankaŭ pluraj novigaj produktoj, kiel dentokremo, kosmetikaĵoj, parfumoj kaj eĉ ovoj de kokinoj breditaj per speciala manĝaĵo farita el peonioj! Jen sube kelkaj interesaj produktoj de heze-a peonia industrio.\n\nVirino rigardas eksponatajn produktojn el peonioj.\n\nKosmetikaĵoj el peonioj\n\nKafo miksita kun peonioj\n\nKuraciloj el peonioj. La kuraca povo de peonioj estas delonge konata de tradicia ĉina medicino.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Heze plifortigas rilatojn kun la mondo per \"peonia diplomatio\" - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/15/content_117825134.htm", "title": "Peonioj pompas en Heze", "published": "2025-04-15 00:00:00", "content_text": "La urbo Heze de Shandong-provinco, orienta Ĉinio, estas fama pro siaj peonioj, tie kultivataj jam de 1 500 jaroj. Kun klimato aparte favora por kreskado de peonioj, Heze fieras pri la beleco de tiuj floroj kreskantaj tie, kaj nuntempe eksportas peoniajn plantidojn, florojn kaj produktojn faritajn el peonioj al 30 landoj. En printempo, kiam burĝonas peonioj, Heze ricevas multajn turistojn, kiuj iras tien por admiri tiujn belajn florojn. Jen kelkaj belaj peonioj fotitaj en Heze ĉi-jare!\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Peonioj antaŭenigas ekonomian disvolvon de ĉina urbo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/16/content_117826421.htm", "title": "La peonia ĝardeno Caozhou en Heze", "published": "2025-04-16 00:00:00", "content_text": "La Peonia Ĝardeno Caozhou en la urbo Heze de la provinco Shandong, Ĉinio, okupas areon de 1 600 mu-oj (= 1.07 kvadrataj kilometroj) kaj estas AAAA-nivela turismejo. Ĝi estas la plej granda peonia kaj shaoyao-a ĝardeno de la mondo, kaj kadre de plantita areo kaj kadre de diverseco de variaĵoj. Tie troviĝas 800 mil plantoj kun enture 1 308 variaĵoj de peonioj.\n\nVirino en tradicia ĉina vestaĵo pozas por foto en la ĝardeno.\n\nVizitantoj fotas eksponaĵojn de la Nacia Peonia Konkurso kaj Ekspozicio, okazanta en la parko.\n\nLa ĝardeno originas de Tang-dinastio (618-907) kaj devenas de pli ol deko da antikvaj peoniaj ĝardenoj. Ĝi havas 12 zonojn kun malsamaj temoj kaj 39 lokojn por kultura celo, inkluzive de la Nacia Peonia Muzeo kaj kelkaj antikvaj domoj. Ĝi ankaŭ estas nacia centro por peonia kultivado, distribuado kaj folklora esplorado, kun preskaŭ 100 sciencaj patentoj kaj pluraj internaciaj premioj.\n\nPeonio en la ĝardeno\n\nVirino uzas girlandon el peonioj. Tiuj girlandoj estas tre popularaj inter vizitantoj de la ĝardeno.\n\nEn printempo, turistoj ŝatas viziti la ĝardenon por ĝui la belecon de peonioj kaj fotiĝi ĉe la belaj floroj. Dum vizito al la parko, oni povas konstati ĝian riĉan kulturan vivon, ĝui diversajn aktivaĵojn kaj aĉeti plurajn produktojn rilatajn al peonioj.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Peonioj pompas en Heze - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/16/content_117826789.htm", "title": "Xi Jinping alvokas Ĉinion kaj Vjetnamion kune marŝi al modernigo", "published": "2025-04-16 00:00:00", "content_text": "La 14-an de aprilo ĉina prezidanto Xi Jinping alvokis Ĉinion kaj Vjetnamion marŝi al moderniĝo man-en-mane.\n\nEn sia renkontiĝo kun prezidanto de la Nacia Asembleo de Vjetnamio Tran Thanh Man, Xi Jinping diris, ke alfrontante la internacian situacion kun ŝanĝiĝoj kaj tumultoj, Ĉinio kaj Vjetnamio devas firmigi fidon pri siaj vojoj, plifortigi solidarecon kaj kunlaboron, daŭrigi konstruadon de la ĉin-vjetnama komunumo kun komuna estonteco, kiu havas strategian signifon, man-en-mane marŝi al modernigo kaj aldoni pli da stabileco kaj pozitiva energio al la mondo.\n\nXi Jinping diris, ke la plej altaj gvidantoj de la du partioj kaj landoj devas ĝustatempe interŝanĝi opiniojn pri duflankaj rilatoj kaj ĉefaj aferoj komune zorgataj, daŭre plifortigi konscion kaj reciprokan konfidon, kaj marŝi stabile por certigi stabilan progreson de la rilatoj inter Ĉinio kaj Vjetnamio.\n\nTran Thanh Man diris, ke Vjetnamio kaj Ĉinio, ligitaj per montoj kaj riveroj, forĝis sinceran amikecon karakterizitan de \"kamaradeco plus frateco\" sub atentema nutrado de sinsekvaj gvidantoj de la du partioj kaj landoj, kaj la du flankoj konservas longdaŭrajn amikajn rilatojn.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La peonia ĝardeno Caozhou en Heze - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/16/content_117826800.htm", "title": "Xi Jinping atingis Kuala-Lumpuron por ŝtata vizito al Malajzio", "published": "2025-04-16 00:00:00", "content_text": "Ĉina prezidanto Xi Jinping atingis Kuala-Lumpuron por ŝtata vizito al Malajzio en la 16-a de aprilo.\n\nXi Jinping diris en skriba deklaro post sia atingo, ke li atendas preni sian ŝtatan viziton al Malajzio kiel oportunon por plua profundigo de duflanka tradicia amikeco kaj plifortigo de politika reciproka konfido.\n\nLi alvokis la du flankojn antaŭenigi kunlaboron en modernigaj klopodoj, kune plifortigi interŝanĝojn kaj reciprokan lernadon inter civilizacioj kaj senĉese altigi la konstruadon de ĉin-malajzia komunumo de komuna estonteco al pli alta stadio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La peonia ĝardeno Caozhou en Heze - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/17/content_117829113.htm", "title": "Xi Jinping alvokas komunajn klopodojn por altnivela strategia ĉin-malajzia komunumo de komuna estonteco", "published": "2025-04-17 00:00:00", "content_text": "La 16-an de aprilo ĉina prezidanto Xi Jinping diris, ke Ĉinio pretas labori kun Malajzio por konstruado de altnivela strategia ĉin-malajzia komunumo de komuna estonteco, celante bonvenigi novajn \"orajn 50 jarojn\" por duflankaj rilatoj. Xi Jinping faris la alvokon en sia renkontiĝo kun malajzia reĝo Sultan Ibrahim Sultan Iskandar dum ŝtata vizito al la lando.\n\nEn la sama tago li renkontiĝis kun malajzia ĉefministro Anwar Ibrahim. Xi Jinping diris, ke li pretas labori kun Anwar Ibrahim por antaŭenigi altnivelan kaj strategian disvolvadon de ĉin-malajzia komunumo de komuna estonteco kaj estontece pli multe kontribui al regiona prospero kaj stabileco.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Kuala-Lumpuron por ŝtata vizito al Malajzio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/17/content_117830286.htm", "title": "Xi Jinping atingis Pnompenon por ŝtata vizito al Kamboĝo", "published": "2025-04-17 00:00:00", "content_text": "Ĉina prezidanto Xi Jinping atingis Pnompenon por ŝtata vizito al Kamboĝo en la 17-a de aprilo.\n\nXi Jinping klarigis per skriba deklaro farita post sia atingo, ke la rilatoj inter Ĉinio kaj Kamboĝo eltenis la provon de tutmondaj ŝanĝiĝoj kaj ĉiam restas solidaj. Li diris, ke la duflankaj rilatoj estis forĝitaj kaj nutritaj de la pliaĝa generacio de gvidantoj de la du landoj.\n\nLi substrekis, ke Ĉinio firme subtenas Kamboĝon en strategia sendependeco kaj prenas Kamboĝon kiel prioritaton en sia diplomatio kun najbaraj landoj. Li esperas firmigi amikecon kaj antaŭenigi kunlaboron kun Kamboĝo, por alporti pli da avantaĝoj al la popoloj de Ĉinio kaj Kamboĝo kaj kontribui per pli da pozitiva energio al paco kaj stabileco en la regiono kaj la mondo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Kuala-Lumpuron por ŝtata vizito al Malajzio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/18/content_117832561.htm", "title": "Konstrui ĉina-kamboĝan komunumon de komuna estonteco estas elekto de historio kaj popolo", "published": "2025-04-18 00:00:00", "content_text": "Ĉina prezidanto Xi Jinping diris en la 17-a de aprilo en la renkontiĝo kun prezidanto de la Kamboĝa Popola Partio kaj prezidanto de Senato Samdech Techo Hun Sen, ke konstruado de ĉin-kamboĝa komunumo de komuna estonteco estas elekto de historio kaj la popolo.\n\nLi diris, ke la du landoj devas firme memori feliĉon de siaj popoloj kaj progreson de la homaro, strebi por estigi ekzemplon por konstruado de la homara komunumo de komuna estonteco dum antaŭenigo de siaj respektivaj modernigoj kaj man-en-mane fariĝi fortoj por paco, stabileco kaj progreso de la mondo, kiu nun trairas ŝanĝiĝoj senprecedencaj en jarcento.\n\nHun Sen diris, ke Kamboĝo firme sekvas la principon de unu Ĉinio, subtenas ĉinajn starpunktojn pri aferoj rilataj al Taiwan, Xinjiang kaj Xizang kaj oponas intervenon de iu ajn forto en ĉinajn internajn aferojn.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Pnompenon por ŝtata vizito al Kamboĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/18/content_117832577.htm", "title": "Ĉinio kaj Kamboĝo konsentis konstruadon de ĉiuvetera komunumo kun komuna estonteco en nova epoko", "published": "2025-04-18 00:00:00", "content_text": "Ĉina prezidanto Xi Jinping kaj kamboĝa ĉefministro Hun Manet en la 17-a de aprilo konsentis konstruadon de ĉiuvetera ĉin-kamboĝa komunumo de komuna estonteco en la nova epoko kaj difinis 2025 kiel Ĉin-Kamboĝan Jaron de Turismo.\n\nXi Jinping diris, ke la ĉina flanko pretas dividi oportunojn kaj serĉi komunan disvolvon kun Kamboĝo.\n\nHun Manet diris, ke Kamboĝo kaj Ĉinio longtempe respektas unu la alian kaj traktas unu la alian egale. Kamboĝo rigardas Ĉinion kiel sian plej fidindan amikon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Pnompenon por ŝtata vizito al Kamboĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/21/content_117832652.htm", "title": "Brazila Duo de Lucas koncertis en Ĉinio", "published": "2025-04-21 00:00:00", "content_text": "Vespere de la 16-a de aprilo mi iris al speciala koncerto de la brazila duopo Duo de Lucas, formita de du muzikistoj Lucas Bohn kaj Lucas Soares, ambaŭ el Brazilo. Ne ofte oni havas ŝancon spekti koncerton de brazila popola muziko en Pekino, sekve tio estis grava kaj nemaltrafebla ŝanco. Ne hazarde, plejparto de la homoj en la spektantaro estis brazilanoj.\n\nLucas Bohn (ĉe la klavaro) kaj Lucas Soares koncertas en Pekino.\n\nLucas Bohn, pianisto, komponisto kaj edukisto, diplomiĝis pri popola muziko ĉe Ŝtata Universitato de Campinas, la sama, kie mi diplomiĝis, kaj sekve li magistriĝis pri ĵaza komponado ĉe Universitato de Suda Karolino en Usono.\n\nLucas Soares estas pianisto kaj ankaŭ kantisto kaj verkisto de kanzontekstoj. Li estas la fondinto de Instituto Anelo, senprofita organizaĵo, kiu senpage provizas muzikan edukadon al pli ol 1 200 studentoj el vundeblaj komunumoj en Campinas, Brazilo. Kantoj verkitaj de li estis registritaj de famaj brazilaj muzikistoj, interalie Sérgio Britto, Jairzinho, Walmir Borges kaj Zeca Baleiro.\n\nDum la longa tempo, kiam mi loĝis en Campinas, mi foje aŭdis pri Instituto Anelo, sed tiam mi ne informiĝis pli detale pri ĝia laboro, mia fokuso estis alia. Sed la mistera forto de vivo alportis Instituton Anelo al mi ĉi tie pere de tiuj du muzikistoj envolvitaj en tiu projekto. Instituto Anelo antaŭ nelonge ricevis la premion Socia Kinematografo en la kinofestivalo Tulipani di Seta Nera en Romo, Italio, pro la filmo\n\nNosso Lugar\n\n(Nia Loko).\n\n\"Instituto Anelo ekzistas 25 jarojn,\" klarigis al mi Lucas Soares dum paŭzo meze de la koncerto. \"Sed nia duopo ekzistas nur tri monatojn. Ni kreis ĝin speciale por koncerti en Ĉinio,\" li aldonis, rakontante pri sia entuziasmo pri la unua vizito al Ĉinio.\n\nLa repertuaro de la koncerto inkludis konatajn kantojn de brazila popolmuziko, verkitajn de aŭtoroj kiel Tom Jobim kaj Vinicius de Moraes, kaj ankaŭ verkojn de la duopo mem. Ilia partnereco komenciĝis en 2020, komence de la pandemio de KOVIM-19, kaj restas firme. La du muzikistoj unue vizitis la urbon Shenzhen de Guangdong-provinco, kie ili ankaŭ koncertis, kaj de tie venis al Pekino por la dua koncerto. Ili tre ŝatas Ĉinion kaj emas reveni en estonteco.\n\nRaportis: Rafael Henrique Zerbetto\n\nXi Jinping atingis Pnompenon por ŝtata vizito al Kamboĝo - esperanto.china.org.cn\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/23/content_117839934.htm", "title": "Ĉinio publikigis gvidlinion pri plibonigo de provaj liberkomercaj zonoj", "published": "2025-04-23 00:00:00", "content_text": "Lastatempe Ĉinio publikigis gvidlinion pri plibonigo de la provaj liberkomercaj zonoj de la lando por plue antaŭenigi pordmalfermon kaj altkvalitan disvolviĝon.\n\nLa gvidlinio, publikigita de la Centra Komitato de la Komunista Partio de Ĉinio kaj la Ŝtata Konsilantaro de Ĉinio, postulis antaŭenigon de la optimumigo kaj plibonigo de komerco de varoj, vigligon de la disvolviĝo de komerco de servoj kaj subtenon al noviga disvolviĝo en cifereca komerco.\n\nLa gvidlinio ankaŭ alvokas la aplikadon de ciferecaj fakturoj kaj subskriboj. Investliberaligo kaj faciligo devus esti progresinta, kaj la nivelo de pordmalfermo devas esti plifortigita por pli vaste altiri kaj utiligi eksterlandan kapitalon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazila Duo de Lucas koncertis en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/23/content_117840046.htm", "title": "Anoncitaj la tri ĉinaj astronaǔtoj de Shenzhou-20", "published": "2025-04-23 00:00:00", "content_text": "La 23-an de aprilo la teamo de la tri ĉinaj astronaǔtoj de Shenzhou-20 salutis la publikon. Ili estas Chen Dong (meze), Chen Zhongrui (dekstre) kaj Wang Jie (maldekstre). Ĉinio planas lanĉi Shenzhou-20 je la 17-a horo kaj 17 minutoj de la 24-a aprilo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazila Duo de Lucas koncertis en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/24/content_117839947.htm", "title": "Mia praktika sperto pri tutproceza popola demokratio", "published": "2025-04-24 00:00:00", "content_text": "La 17-an de aprilo mi kaj aliaj kvar kolegoj el aliaj landoj havis kunvenon kun reprezentantoj de la pekina registaro por diskonigi niajn spertojn, rimarkojn kaj sugestojn, kun la celo komprenigi al ili la bezonojn de alilandaj talentuloj en la urbo, identigi problemojn kaj diskuti plibonigon de politikoj, kiuj tuŝas la vivojn de eksterlandanoj loĝantaj en la urbo. Tiaj kunvenoj estas parto de la ĉiutaga vivo en Ĉinio: Aŭtoritatoj de malsamaj niveloj de la registaro ofte renkontiĝas kun reprezentantoj de malsamaj rondoj de la socio por informiĝi pri la malfacilaĵoj spertataj de ordinaraj homoj kaj kolekti sugestojn. Publikaj konsultoj estas esencaj partoj de la tutproceza popola demokratio, aparta trajto de la perspektivo de la Komunista Partio de Ĉinio (KPĈ) pri la popola partopreno en la regado de la lando.\n\nMi partoprenis kunsidon kun reprezentantoj de kvar politikaj partioj en 2022. (Foto: GYLD)\n\nKoncepto devenita de historia procezo\n\nEn 2021, dum vizito al la provinco Jiangxi de Ĉinio mi vizitis kelkajn historiajn lokojn, kiuj rilatas al la fruaj tagoj de socialisma movado en la lando. En tiu vojaĝo, du aferoj kaptis mian atenton: La malsamecoj inter la revolucia procezo de Ĉinio kaj la tipa koncepto de brazilanoj pri revolucio, kaj la graveco, kiun KPĈ donas al popola partopreno en regado.\n\nEn 1927 Mao Zedong havis la ideon okazigi la revolucion el la kamparo, ĉar li konis tre bone la realon de kamparanoj kaj rimarkis la potencialon engaĝi ilin en la lukto por socialismo. Por tion fari, estis necese estigi dialogon kun la kamparaj loĝantoj, noti iliajn problemojn kaj agadi por solvi ilin. Puto daŭre funkcianta en la urbo Ruijin bone rakontas pri tio: Kiam komunistoj alvenis al la loko, ili tuj informiĝis pri la problemoj alfrontataj de lokanoj, kaj unu el ili estis la longa distanco, kiun ili bezonis trairi por kolekti akvon. Mao kaj liaj akompanantoj tuj fosis la puton kaj tiel solvis la problemon kaj gajnis subtenon de la popolo.\n\nPuto fosita de Mao Zedong kaj aliaj homoj en Ruijin\n\nEn la unuaj jaroj de socialismo en Ĉinio, la registaro sin organizis en popolaj kongresoj kaj la partio en komitatoj. En miaj vojaĝoj tra Ĉinio, mi konstatis, ke komitatoj ekzistas eĉ en maldense loĝataj lokoj. Ili tenas proksiman kaj konstantan kontakton kun la popolo kaj klopodas por solvi problemojn tuj post kiam ili aperas.\n\nLa vortumo Tutproceza Popoldemokratio estis unuafoje publike uzita de prezidanto Xi Jinping en 2019, kaj sekve estis enmetita en la ĉinan leĝaron en marto 2021, sed ĝi rezultas de konstanta procezo de perfektigo de la regado de la lando kombinante la teoriaj atingojn kun la praktikaj spertoj. Tutproceza popola demokratio celas ebligi popolan partoprenon en ĉiuj procezoj rilataj al la politika vivo de la lando, inkluzive de elektado de kadroj, decidofarado, leĝdona laboro, publika administrado kaj superrigardo.\n\nKiel ĝi funkcias en la praktiko?\n\nEn miaj unuaj jaroj en Ĉinio, mi de proksime akompanis la laboron por malaperigo de malriĉeco en la lando kaj havis la ŝancon viziti kelkajn el la lastaj lokoj liberigitaj de malriĉeco kaj konstati surloke la situacion. Sinjorino en vilaĝo de la Xinjiang-a Ujgura Aŭtonoma Regiono, kiu helpe de la loka registaro malfermis gastejon por kreskigi sian enspezon kaj liberiĝi el malriĉeco, rakontis al mi tre interesan rakonton: Ŝi scipovas nur la ujguran, sed la turistoj, kiuj tie tranoktas, estas ĉefe el orienta Ĉinio kaj parolas nur la ĉinan. Por komuniki kun ili, ŝi petas helpon al la loka komitato de KPĈ, kiu provizas interpretiston al la lokanoj. Ŝi daŭrigis la rakonton: Kiam la negoco ekprosperis, ŝi miskalkulis la kvanton da provizaĵoj bezonataj de la gastoj, kiuj manĝis la tutan stokon de manĝaĵoj. Kun la gastejo plena je turistoj kaj pluraj mendoj de manĝo, ŝi ne povis foriri por aĉeti la bezonaĵojn kaj petis helpon al la komitato, kaj la komitato solvis ŝian problemon.\n\nLaktoteo, fruktoj kaj nuksoj sur tablo de gastejo en Xinjiang\n\nKomitatoj donas grandan avantaĝon al la regado de la lando, ĉar ili sukcesas muldi politikojn al lokaj bezonoj, detale konas la problemojn kaj perspektivojn de la loko kaj tenas proksiman kaj konstantan dialogon kun la loka popolo. Krom tio, Ĉinio provizas al homoj kanalojn por informi problemojn, fari kritikojn kaj sendi sugestojn al la registaro. La telefona numero 12345, kiu provizas ankaŭ fremdlingvajn servojn en grandaj urboj, estas bona ekzemplo de tio: Ĉiu telefonalvoko rezultas en protokola numero, per kiu oni povas akompani la sinsekvon de la afero. Oni sendas la sugestojn aŭ plendojn al koncernaj respondeculoj, kaj poste oni telefonas al la plendinto por peti konfirmon, ĉu la raportita problemo estis solvita kaj ĉu la solvo estas kontentiga. Krom komitatoj kaj komunikaj kanaloj, ankaŭ estas forumoj, en kiuj aŭtoritatoj diskutas la koncernajn temojn kun reprezentantoj de malsamaj sektoroj de la socio kaj konsultoj, kiuj celas kolektadon de informoj por prilaborado kaj perfektigo de politikoj.\n\nMia pasinta sperto\n\nLa 15-an de aprilo 2022 mi partoprenis en la unua delegitaro de fremdlandanoj, kiu vizitis la pekinan komitaton de la Ĉina Popolpolitika Interkonsiliĝa Konferenco (ĈPPIK). En tiu okazo, la ĝenerala sekretario de la komitato, Li Yalan, akceptis nin kaj iom klarigis pri la laboro de la komitato, kiun ŝi priskribis kiel platformon por efektivigo de taskoj. Por doni ekzemplon pri la laboro de la pekina komitato de ĈPPIK, ŝi prezentis la laboron faritan por mildigi la aerpoluadon en la regiono de Pekino, Tianjin kaj Hebei. Membroj de la komitato vizitis plurajn lokojn por inspektoj, babilis kun laboristoj kaj fakuloj el malsamaj sektoroj kaj kolektis valorajn informojn por prilabori efikan proponon, kiu efektive redonis al la popolo puran aeron kaj bluan ĉielon.\n\nĈPPIK konsistas de reprezentantoj de ĉiuj politikaj partioj de Ĉinio kaj individuaj homoj neligitaj al partio, kaj ankaŭ reprezentantoj de ĉiuj etnoj de la lando, de la kvin religioj oficiale funkciantaj en la lando, kaj de diversaj sociaj kaj profesiaj rondoj. Fine de ĉiu jaro, la urba komitato de ĈPPIK kunsidas kun la urba registaro por plani la registaran laboron por la sekva jaro. Komence de la nova jaro, la komitato aŭskultas la raportojn de la urbaj registaro kaj tribunaloj, okazigas kunsidojn de la komitato, prilaboras proponojn surbaze de interkonsiliĝo kaj sendas ilin al la registaro por esti efektivigataj. Dum la procezo ĈPPIK aŭskultas opiniojn kaj de fakuloj kaj de la popolo por certigi, ke la propono havos bazon kaj en scienco kaj en la popola volo.\n\nMi kaj aliaj eksterlandanoj dum vizito al la pekina komitato de ĈPPIK. (Foto: GYLD)\n\nEn tiu sama tago kaj kun la sama delegitaro, mi vizitis kvar politikajn partiojn de Ĉinio -- Zhigong, Jiusan-societo, Revolucia Komitato de Ĉina Kuomintango, kaj la Ĉina Asocio por Antaŭenigo de Demokratio -- kaj babilis kun kelkaj el iliaj reprezentantoj. Tiuj partioj ekzistas ekde la fondiĝo de la Ĉina Popola Respubliko kaj subtenas socialismon kun ĉinaj trajtoj, sed ĉiu el ili havas sian propran fokuson. Ekzemple, Jiusan-societo fokusiĝas sur disvolvado de scienco kaj edukado.\n\nEn tiu kunsido kun partiaj reprezentantoj, mi konis spertojn kaj ekzemplojn pri iliaj agadoj en la politika vivo de la lando. Kelkaj rakontis pri proponoj, kiujn ili helpis prilabori kaj sekve estis senditaj al ĈPPIK, dum aliaj parolis pri la graveco kaj signifo de demokratio por la regado de la lando. \"Angloj ne vidas Ĉinion kiel demokratian landon. Sed en Ĉinio homoj rimarkas, ke la ĉina modelo estas pli taŭga por la lando, ĉar ĝi havas radikojn en Ĉinio kaj adaptiĝis al la nacia realo,\" diris Wang Yang, reprezentanto de la partio Zhigong en tiu kunsido. Mia propra sperto en Ĉinio validigas la rimarkon de Wang: Multe da ĉinoj, kiujn mi konas, subtenas la modelon de demokratio alprenita de Ĉinio kaj kredas, ke importita modelo ne kongruas kun la specifaj trajtoj de la lando. Mi ofte aŭdas de ĉinoj, ke ĉiu lando devas disvolvi sian propran modelon pri regado, surbaze de siaj propraj kondiĉoj.\n\nEĉ eksterlandanoj povas partopreni\n\nEkzemple la praktika funkciado de demokratio en Ĉinio, mi rakontos pri la kunveno kun pekinaj aŭtoritatoj la 17-an de aprilo. En miaj unuaj jaroj en Pekino, la komunumo de eksterlandanoj konsistis ĉefe de lingvoinstruistoj, kiuj volis resti en Ĉinio dum kelkaj jaroj kaj poste foriri. Nun pli kaj pli da eksterlandanoj ĵus alvenintaj estas altkvalifikitaj fakuloj kun bonaj laboroportunoj eksterlande. Ili havas pli kompleksajn bezonojn kaj planas resti en la lando longtempe. Evidente, rilataj politikoj bezonas adaptiĝi al tiu nova realo.\n\nPlejparto de la temoj prezentitaj de eksterlandanoj al la kunveno spegulas tiun realon, ĉar ili iel rilatas al la longtempa restado en la urbo, inkluzive de zorgoj pri longtempa loĝado, vivokosto, kuracaj servoj, stabila vivo kaj problemoj rilataj al edukado de gefiloj de eksterlandanoj en Ĉinio. Multaj, eĉ mi mem, plendis pri la bezono ĉiujare renovigi vizon, kaj la aŭtoritatoj ne nur notis tiun temon, sed ankaŭ sugestis al ni manieron akiri kvinjaran vizon, indikante, ke tiu problemo estis komprenata el la vidpunkto de la ĝenoj rilataj al plenumado de burokrataĵoj, kiam fakte la vera problemo estas la manko de garantio pri longtempa restado, kio efikas sur vivostabileco kaj longtempa planado.\n\nEkzemple, ĉu vi aĉetus apartamenton en fremda lando havante vizon, kiu senvalidiĝos post malpli ol unu jaro? Plejmultaj homoj ne riskus. Sed post pluraj renovigoj de vizo oni subite komprenas, ke jaroj pasis kaj multe da mono, kiu povus esti investita en la propra estonteco, estis perdita en lupago. Ĉu indas daŭrigi tiun situacion? Jen dilemo, kiu efektas multajn eksterlandanojn en Ĉinio. Multaj el ni klarigis pri malfacilaĵoj rilataj al aĉeto de apartamento, akiro de porĉiama restadpermesilo kaj aliro de gefiloj al lernejo. Mi mem konas plurajn eksterlandanojn, kiuj pro tiuj problemoj, decidis forlasi Ĉinion por vivi en alia lando.\n\nSamtempe kiam ni prezentis problemojn kaj sugestis plibonigojn, niaj spertoj kaj rimarkoj ankaŭ montris, ke ni atestis plibonigon de urba regado dum nia restado en Pekino. Mi mem menciis du gravajn atingojn, la okulfrapa plibonigo en la aerkvalito kaj la aldono de eksterlandanoj en la ĉina sistemo pri socia sekureco. Estis ankaŭ laŭdoj al plibonigoj en publika transporto kaj infrastrukturo.\n\nEl pli ampleksa perspektivo, tiu kunveno pensigis min pri la grandega kontrasto inter la politika debato en Ĉinio, pri praktikaj bezonoj de homoj kaj proponoj por publika bono; kaj la diskutoj pri politiko, kiujn mi vidas en okcidentaj sociaj retejoj, kiuj kutime estas nur aro da plendoj, akuzoj kaj ofendoj, kiuj ne kreas perspektivojn por problemsolvado.\n\nInspiro por la mondo\n\nMi refoje substrekas, ke en miaj babiladoj kun ĉinoj ili ofte klarigas, ke la ĉina modelo pri regado estas la plej bona por Ĉinio, ĉar ĝi estas bazita sur ĝiaj specifaj trajtoj, sed ne devus esti alprenita de aliaj landoj, ĉar ĉiu lando havas propran kulturon kaj realon, sekve ili devas disvolvi sian propran modelon. Mi konsentas kun tiu vidpunkto, sed opinias, ke ni havas multon por leri el la ĉina sperto. Serĉi regadmodelon kapablan, instigi kaj certigi la popolan partoprenon kaj ĉefe, orientigi politikojn al liverado de praktikaj rezultoj, estas la defio, kiun ĉiuj landoj bezonas alfronti.\n\nEkster Ĉinio, politikaj disputoj estas pli kaj pli bazitaj sur ideologia sekteco kaj malligitaj al la realo. Kreskas atakoj al edukado, scienco kaj civito, esencaj kolonoj por la konstruado de ajna lando. La malracieco de ekstremismoj rezultas de frustriĝo pri politika sistemo pli kaj pli malkapabla respondi al la postuloj de la popoloj, kiu donas al ĉiu civitiano la rajton elekti naciajn gvidantojn, sed ne sukcesas solvi la problemojn.\n\nEn 2012 en la konferenco Rio+20 mi plurfoje aŭdis plendojn de reprezentantoj de la civila socio el la tuta mondo, dirantaj, ke ili laciĝis vidi tumondajn gvidantojn anonci belajn rezoluciojn, kiuj promesas al ni surteran paradizon, sed liveras neniun praktikan solvon. Mi konstatas, ke tiu sento nur pligraviĝis kaj disiĝis en pli vasta rondo. En serĉado de solvoj por siaj problemoj, averaĝa homo trovis en radikaleco manieron esprimi sian indignon. Radikaleco same tute ne solvas la problemojn, sed ĝi efike inventas kulpulojn.\n\nEn tiu ĉi komplika momento, Ĉinio fariĝis insulo de saĝeco. Ĉinoj rimarkas, ke iliaj vivoj pliboniĝis, havas efikajn kanalojn por partopreni de ĉiuj fazoj de regadprocezo kaj sentas, ke iliaj petoj estas ja traktataj. Tutproceza popoldemokratio faciligas popolan partoprenon, antaŭenigas socian harmonion kaj liveras konkretajn rezultojn. Ĝi montras al ni vojon por superi la krizon de okcidenta demokratio.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Brazila Duo de Lucas koncertis en Ĉinio - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/24/content_117840246.htm", "title": "Unuafoje okazis la pekina duonmaratono de homaspektaj robotoj", "published": "2025-04-24 00:00:00", "content_text": "La monde unua duonmaratono de homaspektaj robotoj sukcese okazis en Yizhuang de Pekino, matene de la 19-a de aprilo. Entute 20 teamoj, kun 18 malsamtipaj robotaj atletoj, partoprenis en la 21.0975-kilometra kurado kaj ankaŭ aliaj kategorioj, ekzemple, efikeco en kurado, kapablo daŭre kuri, populareco kaj desegno. Post ĉirkaŭ du horoj kaj 40 minutoj, la roboto Tien Kung Ultra, disvolvita de la Pekina Centro por Novigo de Homaspektaj Robotoj, venkis la kuradon.\n\nEsperantigis: Rafael Henrique Zerbetto\n\nFonto: Global Times\n\n<span style=\"font-family: \"times new roman\"; font-size: 20px;\">Anoncitaj la tri ĉinaj astronaǔtoj de Shenzhou-20 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/24/content_117841957.htm", "title": "Usono devas dialogi kun Ĉinio surbaze de egaleco, respekto kaj reciproka profito", "published": "2025-04-24 00:00:00", "content_text": "La 23-an de aprilo Guo Jiakun, proparolanto de la Ĉina Ministerio pri Eksterlandaj Aferoj, diris en regula gazetara konferenco, ke se la usona flanko vere volas solvi tarif-rilatajn demandojn kun Ĉinio per dialogo kaj intertraktado, ĝi devas ĉesi minacojn kaj ĉantaĝojn kaj konduki la dialogon surbaze de egala traktado, respekto kaj reciproka profito.\n\nGuo Jiakun faris la rimarkojn responde al la plej lastaj komentoj de usona prezidento Donald Trump kaj lia ministro pri financo Scott Bessent rilate al la komerca streĉiĝo inter la du landoj.\n\nGuo Jiakun diris ankaŭ, ke Ĉinio delonge substrekis, ke en tarifaj kaj komercaj militoj ne ekzistas gajninto, protektismo ne solvas problemojn, kaj malkuplo kaj rompo de la industria ĉeno kondukos nur al memizoliĝo.\n\nLi diris, ke se Usono firme decidas lanĉi tarifan kaj komercan militon, Ĉinio batalos ĝis la fino. Sed se Usono vere volas solvi tarif-rilatajn demandojn per dialogo kaj intertraktado, Ĉinio ankaŭ lasas la pordon malfermitan al interparolo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Unuafoje okazis la pekina duonmaratono de homaspektaj robotoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/25/content_117840262.htm", "title": "Prezidanto de ĉijara COP-30 vizitis Pekinon", "published": "2025-04-25 00:00:00", "content_text": "De la 14-a ĝis la 18-a de aprilo, ambasadoro André Correa do Lago, prezidanto de ĉijara 30-a Konferenco de la Partioj de Kadra Kunveno de Unuiĝintaj Nacioj pri Klimatŝanĝiĝo (COP30), vizitis Pekinon por renkontiĝi kun reprezentantoj de la ĉina registaro, rilataj neregistaraj organizaĵoj kaj sciencaj institucioj.\n\nEn la kunveno kun Huang Runqiu, ĉina ministro pri ekologio kaj medio, ambaŭ flankoj diskutis la perspektivojn kaj prioritatojn de la brazila prezidanteco de COP30, kaj ankaŭ la promesplenajn vojojn por kunlaboro kun la ĉina registaro.\n\nEn la kunveno kun Hua Chunying, vicministro pri eksteraj rilatoj, ambaŭ flankoj substrekis la ambaŭflankan engaĝiĝon por trakti klimatŝanĝiĝon. Ambasadoro do Lago ankaŭ diskutis kun la ĉina sendito pri klimatŝanĝiĝo pri antaŭenigo de la plenumo de la pariza interkonsento. Dum sia vizito al la preleg-halo pri klimatŝanĝiĝo de la Universitato Tsinghua, ambasadoro do Lago renkontis Xie Zhenhua, eksa speciala sendito de Ĉinio pri klimatŝanĝiĝo.\n\nEn kunveno kun la prezidanto de la Azia Infrastruktura Investa Banko (AIIB), Jin Liqun, ambasadoro do Lago substrekisla gravecon de plurflankaj disvolvaj bankoj por la financado de projektoj rilataj al klimatŝanĝiĝo. Ambasadoro do Lago kaj la ĉefo de UN en Ĉinio, Chang Qide, diskutis la gravecon de plifortigo de plurflankismo kaj instigo al partopreno de internaciaj organizaĵoj en priklimata laboro.\n\nAldone, en kunveno kun Xuan Changneng, vicprezidanto de la Popola Banko de Ĉinio, ambaŭ flankoj diskutis la rolojn de centraj bankoj kaj aliaj nacinivelaj financaj institucioj en disvolvado de novigaj solvoj por financi klimatan agadon.\n\nTradukis: Rafael Henrique Zerbetto\n\nFonto: Brazila Ambasadorejo en Ĉinio\n\n<span style=\"font-family: \"times new roman\"; font-size: 20px;\">Ĉinio publikigis gvidlinion pri plibonigo de provaj liberkomercaj zonoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/25/content_117842832.htm", "title": "\"Batu friponon\", koktelo servata kun sandalo en kantona drinkejo", "published": "2025-04-25 00:00:00", "content_text": "Lastatempe la drinkejo Lotus Lounge Bar en Kantono, sudorienta Ĉinio, famiĝis en interreto pro sia unika koktelo nomita \"Batu Friponon\", inspirita de la antikva kantona tradicia rito nomita \"Da Siu Yan\", por forpeli malbonŝancon. Mendinte la koktelon, kliento ricevas lignan skatolon kun plasta sandalo kaj verda paperpeco, sur kiu li/ŝi devas skribi la nomon de \"fripono\", kiu kaŭzas ĝenojn. Sekve, la kliento devas uzi la sandalon por bati la paperpecon, aŭ peti al kelnero tion fari. La rito finas per bruligo de la paperpeco, kio simbolas la malaperigon de malbonŝanco. La kelnero sekve malkaŝas la koktelon, kiu estis en la skatolo por ke la kliento drinku ĝin.\n\nTiu rito ekzistas de jarcento en la kantona kulturo, kaj lastatempe refoje populariĝis pro filmeto diskonigita de la drinkejo, kiu ricevis pli ol 50 mil ŝatojn kaj 130 mil rediskonigojn en la ĉina socia retejo. La rito \"Da Siu Yan\" estis tre kutima praktiko en Guangdong kaj Hongkongo, kutime praktikata de maljunaj virinoj sub pontoj. Kvankam tiu praktiko malpopulariĝis en la 1960-aj jaroj rezulte de tiama registara agado kontraŭ superstiĉoj, ĝia praktiko iom populariĝis en la lastaj jaroj. Retanoj tre interesiĝis pri tiu kreema mikso de tradicio kaj moderneco. Iu komentis, \"Tio tre mojosas. Mi volas forpeli la malbonon ĉirkaŭ mi.\" Alia diris, \"Mi ŝatus skribi la nomon de mia ĉefo sur tiu paperpeco por forskui mian frustriĝon.\"\n\nLa noviga koncepto de la drinkejo alportis multegon da klientoj al ĝi, interesataj kaj pri la unika sperto kaj pri la rito mem, kun kelkaj dirantaj, ke tio estas la plej ĝojiga drinkeja sperto en la urbo. Ĉu vi ŝatus provi tiun unikan kombinon de rito kaj koktelo?\n\nRedaktis: Rafael Henrique Zerbetto\n\nFonto: GICExpat\n\n<span style=\"font-family: \"times new roman\"; font-size: 20px;\">Usono devas dialogi kun Ĉinio surbaze de egaleco, respekto kaj reciproka profito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/25/content_117844434.htm", "title": "Ĉinio sukcese lanĉis kosmoŝipon Shenzhou-20", "published": "2025-04-25 00:00:00", "content_text": "La 24-an de aprilo Ĉinio lanĉis la kosmoŝipon Shenzhou-20. Je la 1-a horo kaj 17 minutoj de la 25-a de aprilo, la tri ĉinaj astronaŭtojde Shenzhou-20 renkontiĝis kun tiuj de Shenzhou-19 en la kosmostacio Tiangong.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">\"Batu friponon\", koktelo servata kun sandalo en kantona drinkejo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/27/content_117840055.htm", "title": "Fiŝforma lanterno en Anhui de Ĉinio", "published": "2025-04-27 00:00:00", "content_text": "Fiŝforma lanterno de Shexian-gubernio en Anhui-provinco de Ĉinio aperis en Suda Song-dinastio (1127-1279). Ĝi aspektas kiel karpon, ŝatatan fiŝon de ĉinoj, kaj portas bondaŭguron de feliĉo. Tia fiŝlanterna ludado estas grava loka tradicio. Ĉiujare en la festo lokanoj okazigas rondiradon portante tiajn lanternojn por esprimi bondezirojn.\n\nFiŝformaj lanternoj atente farataj de lokanoj vivece \"naĝas\" en la antikva vilaĝo, kie ili altiras vizitantojn per prezentado de la loka kulturo.\n\nEn lastaj jaroj, heredantoj de tiu ĉi nemateria kultura heredaĵo enkondukis novigon surbaze de tradicia farado. Ili produktis novstilajn \"lanternojn\" teneblajn de turistoj. Lernejoj de Shexian-gubernio organizis programojn por enkonduki nematerian kulturan heredaĵon en lernejojn kiel diskonigo, por ke lernejanoj spertu la tradicion.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Brazila Duo de Lucas koncertis en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/28/content_117849302.htm", "title": "Ĉinio publikigis projekton de Ekologia Media Kodo", "published": "2025-04-28 00:00:00", "content_text": "La projekto de la Ekologia Media Kodo estis publikigita por unua revizio ĉe la 15-a sesio de la Konstanta Komitato de la 14-a Tutlanda Popola Kongreso de Ĉinio la 27-an de aprilo. Kun 1 188 artikoloj, la projekto estas dividita en kvin partojn: ĝeneralaj dispozicioj, poluadprevento kaj regado, ekologia protektado, verda kaj malaltkarbona disvolviĝo, juraj respondecoj kaj kompletigaj dispozicioj.\n\nLa kompilo de la Ekologia Media Kodo estis iniciatita en 2023. Ĝi celas, sub la gvido de la ideoj pri ekocivilizacio de ĉina prezidanto Xi Jinping, sisteme kunligi, revizii kaj plibonigi la ekzistantajn normojn de ekologiaj kaj mediaj leĝoj, kreante kodon kun ĉinaj trajtoj, responde al la spirito de lanova epoko kaj la volo de la popolo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fiŝforma lanterno en Anhui de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/30/content_117853217.htm", "title": "Xi Jinping vizitis Nov-disvolvan Bankon", "published": "2025-04-30 00:00:00", "content_text": "Matene de la 29-a de aprilo, ĉina prezidanto Xi Jinping vizitis la Nov-disvolvan Bankon (NDB) de BRICS en Ŝanhajo kaj renkontiĝis kun ĝia prezidento Dilma Rousseff.\n\nXi Jinping gratulis Dilma pro ŝia reelektiĝo kiel prezidanto de NDB. Li substrekis, ke la banko, kiel la unua plurflanka institucio pri disvolvado kreita kaj gvidata de disvolviĝantaj landoj, entenas la komunan forton de la tutmonda sudo. Xi diris, ke tiu iniciato konformas kun la historia tendenco reformi, fariĝinte simbolo de merĝantaj fortoj kaj de sud-suda kunlaboro en la internacia financa sistemo.\n\nLa ĉina prezidanto substrekis, ke la kunlaboro inter BRICS-landoj eniris fazon de altkvalita disvolvado. Ĉinio plu firme subtenos NDB-on per ampleksigo de kunlaboroj en projektoj celantaj praktikajn rezultojn. Li ankaŭ esprimis sian deziron kunhavigi spertojn pri disvolvado kun la membrolandoj kaj provizi pliajn internaciajn publikajn havaĵojn pere de la banko.\n\nLaŭ Xi, la plifortiĝo de tutmonda sudo fariĝas esenca forto subtene al la monda paco, antaŭenigo de komuna disvolvado kaj reformado de tutmonda administrado. Sendepende de la ŝanĝoj en la internacia sceno, la progreso de la homaro estas nebremsebla. La disvolvado de Ĉinio baziĝas sur memsufiĉo kaj diligenta laboro, kaj la lando daŭre defendos siajn legitimajn rajtojn kaj interesojn, samkiel tiujn de la internacia komunumo.\n\nLa prezidento de NDB Dilma Rousseff dankis la firman subtenon de Ĉinio al la disvolvado de NDB kaj laŭdis la elstarajn atingojn de Ĉinio sub la gvido de prezidanto Xi Jinping, substrekante la rolon de la lando en antaŭenigo de reformado de tutmonda administrado. Ŝi diris, ke Ĉinio estas ekzempla defendanto de plurflankismo, internacia justeco kaj konstruado de homara komunumo de komuna estonteco. Rousseff esprimis sian malaprobon al unuflankismo kaj protektismo, ĉar ili malfortigas la aŭtoritatan rolon de internacia juro kaj minacas la ĉenojn pri produktado kaj distribuado. NDB senŝanceliĝe daŭrigos en la plenumado de sia misio, aktive kontribuante por la disvolvado de merĝantaj kaj disvolviĝantaj landoj.\n\nTradukis: Rafael Henrique Zerbetto\n\nFonto: Brasil 247\n\n<span style=\"font-family: \"times new roman\"; font-size: 20px;\">Ĉinio publikigis projekton de Ekologia Media Kodo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/30/content_117853365.htm", "title": "Ĉina prezidanto Xi Jinping inspektis AI-industrion en Ŝanhajo", "published": "2025-04-30 00:00:00", "content_text": "La 29-an de aprilo ĉina prezidanto Xi Jinping vizitis inkubatoron de artefarita intelekto (AI) en Ŝanhajo, alvokante la urbon ludi la rolon de gvidanto de la disvolvado de AI-industrio. \"AI estas merĝanta industrio, kaj ĝi estas ankaŭ industrio, kiu apartenas al junuloj,\" diris Xi Jinping.\n\n\"AI-teknologio rapide evoluas kaj eniras fazon de eksploda kresko,\" diris Xi Jinping, kiam li vizitis la Ŝanhajan Fundamentan Modelan Novig-centron -- grandmodelan inkubatoron -- en kiu estas pli ol 100 entreprenoj. En la inkubatoro, Xi Jinping aliĝis al salono kun temo pri la aŭtonoma evoluado de inteligentaj agentoj de la venonta generacio kaj diskutis kun junaj novigantoj.\n\nLi poste eniris vendejon de AI-produktoj, kie li detale demandis pri la funkcioj kaj merkataj tendencoj de la produktoj, kaj provis paron da saĝaj okulvitroj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis projekton de Ekologia Media Kodo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/30/content_117853372.htm", "title": "Servokomerco de Ĉinio solide kreskis en unua trimestro", "published": "2025-04-30 00:00:00", "content_text": "La servokomerco de Ĉinio vidis konstantan kreskon en la unua trimestro de la jaro, inkluzive de rapida kresko en la komerco de vojaĝ-rilataj servoj, laŭ oficialaj donitaĵoj diskonigitaj en la 29-a de aprilo.\n\nLaŭ la Ministerio pri Komerco, la servokomerco de la lando atingis 1.97 duilionojn da juanoj (ĉirkaŭ 273.5 miliardoj da usonaj dolaroj) dum la periodo, kresko je 8.7% kompare kun la sama periodo de la pasinta jaro.\n\nServoeksporto atingis 835.15 miliardojn da juanoj, kresko je 12.2% kompare kun la sama periodo de la lasta jaro, kaj servoimporto kreskis je 6.2% ĝis 1.14 duilionoj da juanoj, rezultinte malfavoran saldon je 303.88 miliardoj da juanoj.\n\nLaŭ la donitaĵoj, la komerco de vojaĝ-rilataj servoj konservis tendencon de fortika kresko, pliiĝinte je 21.8% kompare kun la sama periodo de la lasta jaro ĝis 584.9 miliardoj da juanoj.\n\nSamtempe, la komerco de sci-intensaj servoj kreskis je 2.6% kompare kun la sama periodo de la lasta jaro ĝis 752.49 miliardoj da juanoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis projekton de Ekologia Media Kodo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/30/content_117853604.htm", "title": "Mia 30-jara kontaktado kun EPĈ", "published": "2025-04-30 00:00:00", "content_text": "\"S-ro Cui! Bonvenon! Sidiĝu. Ĉu vi volas trinki teon?\" Ili ĉiam bonvenigis min kun rideto kaj de ili mi aŭdis kaj lernis multon pri Ĉinio kaj Esperanto. Kaj jam pasis pli ol 30 jaroj de mia unua vizito al la redaktejo de\n\nEl Popola Ĉinio\n\n(\n\nEPĈ\n\n), sed kelkaj amikoj tie ankoraŭ vokas min “小崔”, pro malnova vokkutimo. Tuj post kelkaj monatoj, mi fariĝos 60-jaraĝa, jam ne juna, sed tiun ĉi titolon mi tre ŝatas.\n\nAntaŭ kelkaj tagoj, kiam mi aŭdis de pekina amiko, ke\n\nEPĈ\n\nfestos sian 75-an datrevenon, tiam rapide aperis ne malmultaj ridantaj vizaĝoj en mia kapo, ekzemple, s-roj Li Shijun (Laŭlum), Hou Zhiping, Zou Guoxiang, Zhu Mingyi ktp. Mi palpis miajn memoraĵojn por rememori tieajn anekdotojn kaj pro tio mi komencos la rakonton ekde mia atingo al Pekino.\n\nDum la plej lastaj 10 jaroj de la 20-a jarcento, la monda politiko rapide kaj multe ŝanĝiĝis. Plejparto de la ŝtatoj socialismaj disfalis, sed Ĉinio, alte hisante la standardon de reformado kaj pordmalfermo, estis rapide antaŭeniranta ekonomie kaj tio allogis min, studinte internacian politikon en la universitato.\n\nBedaŭrinde, tiam Ĉinio kaj la Korea Respubliko ankoraŭ ne havis diplomatiajn rilatojn kaj pro tio akiri la vizon de Ĉinio estis tre malfacile. Dank' al la helpo de iu ĉina esperantisto, mi ricevis la ĉinan vizon kaj tra la havenurbo Tianjin atingis Pekinon, ĉefurbon de Ĉinio. Dum tiu ĉi procezo, Esperanto kaj ĉinaj esperantistoj ludis gravan rolon.\n\nTiam mi apenaŭ balbutis ĉine \"saluton\", \"dankon\" kaj \"pardonon\", kaj mia Esperanto-kapablo ankaŭ estis ne tre alta, sed ĉiakaze iom pli bona ol la ĉina. Do Esperanto rolis kiel mia unua interkomunika lingvo dum 2 aŭ 3 jaroj de mia studado en Pekino.\n\nMia eniro en Ĉinion kaj la starigo de diplomatiaj rilatoj inter la Korea Respubliko kaj Ĉinio okazis preskaŭ samtempe kaj ege malfacilis renkonti koreojn ĉie ajn en Pekino. Studado kaj vivado en tute nova socia situacio estis ne tre facile kaj de tempo al tempo tio malfortigis kaj forskuis miajn volon kaj la ĉiutagan vivon. En tiaj okazoj mi senhezite alkuris al la redaktejo de\n\nEl Popola Ĉinio\n\nkaj tie estis konsolita korpe kaj mense per interŝanĝoj kun esperantistoj de\n\nEPĈ\n\n. Mi povas diri, ke la redaktejo de\n\nEPĈ\n\ntiam estis mia rifuĝejo kaj mia hejmo kaj samtempe ĝi estis la Esperanta lernejo por mi.\n\nVerdire mi ne havis planon studi tiom longe en Ĉinio, sed nur pli bone kompreni novan Ĉinion kaj ĝian realan situacion, ĉar tiam mi nur estis ordinara junulo, ĵus fininta la universitaton, sed ne havis sufiĉe da mono por studi eksterlande kaj mia familio ankaŭ ne povis subteni miajn studojn. Sed kelkaj esperantistoj de\n\nEPĈ\n\n, kompreninte kia mi estis, proponis al mi studi en Pekino kaj eĉ prezentis al mi universitaton kaj studfakon ktp. Dank' al iliaj proponoj kaj helpoj elkoraj, mi decidis studi en la Popola Universitato de Ĉinio kaj ekis mia pli-ol-10-jara studado kaj samtempe naskiĝis neforgeseblaj gajaj memoraĵoj kun tiuj samideanoj de\n\nEPĈ\n\nkaj tie ĉi mi diskonigos kelkajn el ili al vi, legantoj.\n\nS-ro Li Shijun (Laŭlum), kiu estas vaste rekonata aŭtoritatulo kaj tradukis kelkajn reprezentajn ĉinajn antikvajn literaturaĵojn Esperanten, ĉiam bonvenigis min kun rideto. S-ro Hou Zhiping, kiu verkis multajn artikolojn pri la ĉina Esperanto-movado, rakontis al mi multajn interesajn rakontojn pri Ĉinio. S-ro Zou Guoxiang, ĉiam en milda sinteno, prezentis al mi diversajn ĉinajn geamikojn. S-ro Zhu Mingyi, ofte kun iom severa mieno, sed ege parolema kun mi, de tempo al tempo invitis min vespermanĝi en sia ne granda hejmo. Li klarigis al mi diversajn etiketojn, kiujn mi observis dum mia restado en Ĉinio. Helpe de li, mi povis kompreni la gravan ĉinan aforismon: Enirante iun lokon, demandu ĝiajn malpermesojn. Sed bedaŭrinde, ili jam adiaŭis nin.\n\nEPĈ\n\n, ekde sia fondiĝo, rolis kiel la heroldo de la ĉina Esperanto-movado, kaj per ĝi, plejpartaj esperantistoj eksterlandaj akiras informojn pri Ĉinio kaj pli bone komprenas ĝin. Fojfoje mi trovas\n\nEPĈ\n\nsur la librobretoj de fremdlandaj amikoj dum vojaĝoj, tiam ni nature turnas babiltemon al Ĉinio kaj ĉinaj amikoj.\n\nJam pasis 75 jaroj de ĝia naskiĝo. Multaj emeritaj laborantoj de\n\nEPĈ\n\nne plu estas kun ni. 75-jariĝo, tio signifas, por homo individua, maljuniĝon kaj prepariĝon poremeritiĝi de sia tasko, sed por iu organizo, tio signifas spertojn kaj adapt-kablon je ŝanĝiĝo de tempoj.\n\nEPĈ\n\nplenplene vidigis al ni sian laborkapablon kaj kaptis la okulojn de legantoj.\n\nĈu imagi la 100-an datrevenon de\n\nEPĈ\n\nestas tiom urĝa, kiam ni festas ĝian 75-jariĝon? Rememori pasintaĵojn estas tre gajiga afero, sed samtempe mi imagas ĝian 100-jariĝon, kio pli esperigus kaj interesus ĉiujn legantojn kaj geamikojn de\n\nEPĈ\n\n. La lasta frazo: Mi esperegas povi babili denove kun s-ino Tan Xiuzhu, kiu ĉiam kun rideto bonvenigis min en Pekino, kiel eble plej rapide.\n\nVerkis Choi Manwon (profesoro de Esperanta fako ĉe Zaozhuang-a Universitato)\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Servokomerco de Ĉinio solide kreskis en unua trimestro - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-04/30/content_117853614.htm", "title": "Konatiĝo kun El Popola Ĉinio", "published": "2025-04-30 00:00:00", "content_text": "En la profunda aŭtuno de 1985, en la urbo Changzhou, la aero estis plena je la dolĉa aromo de osmanto. Kiam mi, kiel vic-sekretario de Changzhou-a Esperanto-Asocio, ekvidis aerpoŝtan leteron el Pekino, la freŝa inko kaj reliefaj presaĵoj sur la papero fiksis tiun ordinaran posttagmezon en mian memoron. La letero de Esperanta Societo en Takatuki, transdonita de Ĉina Radio Internacia tra la redaktorejo de\n\nEl Popola Ĉinio\n\nkaj Ĉina Esperanto-Ligo, falis kiel ŝtono en trankvilan lageton, komencante mian kvindekjaran rilaton kun tiu kara revuo.\n\nEn tiu epoko, kiam internaciaj telefonvokoj postulis manuzan trakonektadon kaj altajn kostojn, Ĉina Radio Internacia kaj El Popola Ĉinio similis al boatoj sur vasta maro, portante la voĉojn de ĉinaj esperantistoj al malproksimaj landoj. Japanaj samideanoj, danke al radioelsendoj kaj raportoj de la revuo\n\nEl Popola Ĉinio\n\n, malkovris nian asocion inter densaj ĉinaj ideogramoj. Kiam la redaktoroj de\n\nEl Popola Ĉinio\n\ntransdonis al ni tiun amikecan mesaĝon, mi unuafoje tuŝis la koloran kovrilon de la revuo -- la vortoj\n\nEL POPOLA ĈINIO\n\nbrilis per ĉielarka koloro sub la suno.\n\nEn 1988, denove dum aroma osmanta sezono, ni ekveturis al Takatuki en Japanio. La Esperanta versio de\n\nEl Popola Ĉinio\n\ndediĉis tri paĝojn al tiu amikeca renkontiĝo: la fotoj montris, ke ĉinaj kaj japanaj esperantistoj staris ŝultro ĉe ŝultro antaŭ la ruinoj de Hiroŝima atombomba eksplodo, kaj la teksto detale priskribis niajn planojn pri amikecaj urboj, asocioj kaj bazaj lernejoj. Kiam de la freŝa revuo la raporto priskribita de japana esperantisto alvenis trans la malproksimo, la ankoraŭ humidaj paĝoj montris, kiel la internacia lingvo Esperanto konstruis amikecajn pontojn al pli vastaj horizontoj.\n\nEl Popola Ĉinio\n\nakompanis min tra kvindek jaroj. Ŝi kreskigis min kaj edukis min. Dum tiuj kvin jardekoj, per rafinitaj kaj vortoj kaj elegantaj fotoj, ĝi disvastigas la voĉon de Ĉinio, rakontas ĉinajn historiajn rakontojn, kaj prezentas ĉinajn politikojn. Ĝi ankaŭludas la rolon de kultura mesaĝisto, prezentante la kulturojn, historiojn, morojn kaj belajn pejzaĝojn de diversaj landoj por dissemadi amikecon.\n\nEl Popola Ĉinio\n\n, mi sentis, ke la flamo de homa civilizacio resonas trans tempo kaj spaco, kunigante niajn idealojnpri \"Homara Komunumo de Komuna Estonteco\".\n\nPost 50 jaroj, la flaviĝintaj binditaj volumoj de\n\nEl Popola Ĉinio\n\nsur mia librobreto kundancas kune kun scintilantaj informoj en mia saĝtelefono. De mesaĝisto de internacia amikeco ĝis cifereca platformo por civilizacia interkompreniĝo,\n\nEl Popola Ĉinio\n\nĉiam uzas Esperanton kiel ŝipon, antaŭenigante komprenon kaj dialogon en la senlima kultura oceano. Ĉiufoje kiam mi foliumas malnovajn numerojn, la inka aromo ankoraŭ portas al mi rememorojn pri tiu aŭtuno de 1985,kaj mi scias, ke kiam homoj esprimas amikecon per komuna lingvo Esperanto, muroj inter la koroj de homoj silente malaperas en interkompreno.\n\nVerkita de Zhang Changsheng\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Servokomerco de Ĉinio solide kreskis en unua trimestro - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/02/content_117853416.htm", "title": "Lecionoj lernindaj el la sperto de Ĉinio pri sportoj", "published": "2025-05-02 00:00:00", "content_text": "La senprecedenca venko de la brazilano Hugo Calderano en la finalo de la Tablotenisa Mondpokalo 2025, kontraŭ la ĉino Lin Shidong (konsiderata la plej bona en la mondo), per 4-1, kaŭzis grandan emocion kaj en Brazilo – ĉar ĝi estas la unua mondĉampioneco de la lando en tiu sporto – kaj en Ĉinio, pro la frustro malvenki hejme en tiu sporto, en kiu delonge ĉinoj ĉiam estis la \"reĝoj\". Calderano estas unu el la multaj brazilaj atletoj, kiuj sukcesis atingis tian nivelon danke al subteno de la programo Bolsa Atleta (Atleta Stipendio) de la brazila registaro. Kreita en 2005 de prezidento Lula, la programo jam helpis milojn da sportistoj, financante iliajn trejnadon, ekipaĵojn kaj aliajn elspezojn.\n\nLa brazila tablotenisto Hugo Calderano fariĝis mondĉampiono en Makao.\n\nAntaŭ ol la estigo de la programo Bolsa Atleta, kelkaj brazilaj sportistoj havis la bonŝancon trovi sponsoron, kutime ŝtata entrepreno. La ceteraj devis kombini sian sportan karieron kun alia laboro, kaj ofte dependis de monkolektoj inter amikoj por vojaĝi al konkursoj. Dum la lastaj du jardekoj la programo Bolsa Atleta malkaŝis al la mondo plurajn pintnivelajn atletojn kaj helpis ilin alporti multajn medalojn al Brazilo. Samtempe Ĉinio firmiĝis kiel sporta potenco, restante inter la tri plej bonaj en la medal-tabelo de Olimpikoj ekde Ateno 2004. Evidente, Ĉinio havas ion por instrui al ni pri sporto, sekve ni devas koni la laboron, kiun la lando faras en ĉi tiu sektoro.\n\nNecesas konstrui la bazon\n\nDu aferoj altiris mian atenton, kiam mi translokiĝis al Pekino: La kvanto da homoj praktikantaj sportojn en la publikaj parkoj de la urbo kaj la bonega sporta infrastrukturo de ĉinaj lernejoj. Eĉ estis kutimo dungi brazilanojn kiel futbalajn trejnistojn. La publikaj parkoj estas bonegaj lokoj por sportumi kaj kutime havas bonan strukturon por tio. En parko oni ofte vidas kurantojn sur la ĉefaj vojoj, dum homgrupoj praktikas dancojn kaj batalartojn en kelkaj vastaj areoj. Kutime la parkoj senpage disponigas ekzerc-ekipaĵojn.\n\nEn multaj ĉinaj lernejoj vizititaj de mi, la sporta komplekso estas apartigita de la cetera parto de la lernejo per barilo kaj havas sendependan enirejon. Tio permesas, ke la lernejo izolu tiun areon por provizi sian sportan infrastrukturon al la komunumo kontraŭ malalta prezo, kiam ĝi ne estas uzata por lecionoj. Krom plifortigi interagadon inter la lernejo kaj la ĉirkaŭaĵo, ĉi tio kreas enspezon, kiu estas reinvestata en bontenado kaj plibonigoj en la strukturo de la lernejo.\n\nKiam mi vizitas naĝejon de ĉina lernejo, mi miras pri ĝia grandeco kaj kvalito.\n\nLa bona laboro en fizika edukado alkutimigas la lernantojn frue alpreni ekzerc-rutinon kaj klarigas la gravecon de sportoj por homa sano. Ĉi tion plifortigas la ĉina kredo, ke indas ekzerci korpon kaj menson por teni sin sana en maljuneco. Ne hazarde mi vidas tiom da junaspektaj maljunuloj sin ekzercantaj en la parkoj. Lerneja edukado ankaŭ kontribuas por kreskigo de intereso pri sportoj kaj malkaŝas talentajn atletojn. Bona ekzemplo estas Zhang Yufei, stelo de ĉina naĝado, kiu kaptis la atenton de trejnistoj dum lernejaj konkursoj kaj tiel akiris la ŝancon fariĝi profesia naĝisto.\n\nPluraj paroladoj de prezidanto Xi Jinping substrekas la gravecon antaŭenigi sportojn kaj sanan vivstilon. En praktiko, tio tradukiĝas kiel pluraj programoj pri popularigo de sportoj, kiuj estis sinsekve lanĉitaj de la ĉina registaro, kovrante de plibonigo de fizika edukado en lernejo al okazigo de sportaj konkursoj. Bona ekzemplo estas la popularigo de surstrataj kuradoj, kiel la duonmaratonoj okazintaj antaŭ nelonge en Pekino kaj Ŝanhajo. Organizitaj de lokaj registaroj kaj sponsorataj de grandaj entreprenoj, tiuj konkursoj kutime liveras bonajn premiojn al la gajnintoj, allogante amatorajn kaj profesiajn atletojn el tuta Ĉinio kaj eĉ aliaj landoj.\n\nAmpleksa vidpunkto kaj kunligo de politikoj\n\nKrom instigi praktikadon de sportoj, Ĉinio kunligas diversajn politikojn por plene profiti la avantaĝojn de sporta sektoro. La heredaĵo de la Pekinaj Someraj Olimpikoj 2008 estas tre bona ekzemplo: Krom antaŭenigi sporton en la lando, la ludoj rapidigis la ekspansion de la metroo kaj helpis disvolvi diversajn ekonomiajn sektorojn – de turismo, restoracioj kaj hoteloj ĝis la ĉina industrio de sportaj vestoj kaj ekipaĵoj.\n\nMale ol Brazilo, kie stadionoj kaj aliaj sportaj infrastrukturoj kutime estas malmulte kaj malefike uzataj, Ĉinio ĝis nun monprofitas de instalaĵoj kreitaj por tiuj Olimpikoj. Ekzemple, la fama Akvokubo enspezas el akvoludejoj, disponigo de naĝejoj al la publiko, turismaj vizitoj kaj aliaj servoj. Post la Vintraj Olimpikoj 2022, la loko ankaŭ ebligas al vizitantoj praktiki glitŝtonludadon.\n\nPekino estis anoncita kiel gastiganto de la Vintraj Olimpikoj 2022 nelonge post mia transloĝiĝo al la urbo, sekve mi akompanis ĝian preparadon. Mi rimarkis grandegan klopodon por popularigi vintrosportojn, kun skiejoj multobliĝantaj ĉirkaŭ la urbo kaj granda entuziasmo pri lernado de vintraj sportoj. Poste mi eksciis, ke tiuj novaj skiejoj kreis sezonajn postenojn por loĝantoj de la pekina kamparo, kontribuante por malaperigo de malriĉeco en la urbo.\n\nLa parko Shougang, heredaĵo de la Vintraj Olimpikoj 2022, estas frekventata de multaj homoj en Pekino.\n\nAnkaŭ impresis min la rapida kresko de la ĉina sektoro pri sportaj vestoj kaj ekipaĵoj, kun ĉinaj markoj akirantaj pli grandan porcion de la enlanda merkato kaj ekenirantaj eksterlandajn merkatojn. Disvolviĝo de ekipaĵoj, vestoj kaj servoj siavice instigis esploradon kaj aldonadon de valoro al la produktoj. Ĉinaj firmaoj evoluigis teknikojn por fabrikado de glacio kaj neĝo laŭ la striktaj normoj de Olimpikoj. Aparte kaptis mian atenton la laboro de la teamo sub la gvido de profesoro Wang Feiteng de la Ĉina Akademio pri Sciencoj por solvi la defion krei neĝon dufoje pli densan ol tiu kreita de maŝinoj, laŭ postulo de alpa skiado.\n\nLa Vintraj Olimpikoj ankaŭ akcelis primediajn politikojn: En miaj unuaj vintroj en Pekino, mi devis uzi N95-maskojn surstrate pro la terura aerpoluado. Mi estis skeptika pri la promeso de la loka registaro pri blua ĉielo dum la Ludoj. Sed jam en 2017 la poluo signife malpliiĝis, kaj nun eĉ vintre homoj ĝuas bluan ĉielon. Industrioj translokiĝis al malpli poluaj fabrikoj konstruitaj el aliaj lokoj, kaj nuntempe oni bruligas tergason anstataŭ karbon por hejtado de domoj.\n\nSamtempe, en najbaraj provincoj estis efektivigitaj grandskalaj projektoj pri vent- kaj sunenergio, kiuj certigis la okazigon de la unuaj Olimpikoj uzinte elektron nur el renovigeblaj energifontoj. Kiel grava heredaĵo de tiu evento restas la parko Shougang – konstruita en la loko de malnova ŝtalfabriko, kaj tie troviĝas la fama Big Air Shougang de la Olimpikoj, kie la ĉina ski-saltistino Gu Ailing famiĝis kiel elstara atleto.\n\nIlo de mola potenco\n\nHistorie, la ascendo de novaj mondpotencoj ĉiam estis akompanataj de forta kultura influo de tiu lando, sed Ĉinio ĝis nun estas escepto: Kvankam signife kreskas la internacia intereso pri ĝi, tamen ĝia popolkulturo restas malmulte konata eksterlande. Pli grave, Okcidento insiste rifuzas ekkoni veran Ĉinion.\n\nKvankam Ĉinio restas subreprezentata en la internacia kultura sceno, tamen la lando lerte uzas sporton por plifortigi rilatojn kun aliaj landoj. La plej bona ekzemplo de tio estas, ke en la 1970-aj jaroj, la tablotenisa diplomatio helpis la landon oficialigi diplomatiajn rilatojn kun Usono dum la malvarma milito.\n\nDum la Someraj Olimpikoj de Rio-de-Ĵanejro en 2016, registaroj de Brazilo kaj Ĉinio formaligis interkonsenton pri interŝanĝoj en tabloteniso, inspiritan de la tablotenisa diplomatio. La interkonsento rezultis en venigo de ĉinaj trejnistoj por labori en Brazilo kaj sendo de brazilaj pintnivelaj atletoj, inkluzive de Hugo Calderano, por speciala trejnadoprogramo en Ĉinio. Ĉinio ankaŭ ludis gravan rolon en modernigo de brazilaj trejnejoj por ĉi tiu sporto.\n\nPreskaŭ 70-jaraĝa ĉina emeritulo sin ekzercas en publika parko en Jinan, Shandong-provinco.\n\n\"Multaj homoj pensas pri kungfuo kaj tabloteniso, kiam oni mencias Ĉinion, kaj vidas Ĉinion kiel mondpotencon pro ĝiaj olimpikaj rezultoj,\" rakontas la brazilano Gabriel Valdetaro, kiu esploras la rolon de sporto en ĉina molpotenco por sia doktoriĝo ĉe la Ĉefurba Universitato de Fizika Edukado kaj Sportoj. La komento de Valdetaro provokis min pripensi, kiom profunde la sporto markas la interŝanĝojn inter Brazilo kaj Ĉinio: Dum brazilanoj vidas Ĉinion kiel la landon de tabloteniso kaj luktoartoj, ĉinoj vidas Brazilon kiel la landon de futbalo.\n\nSporto nutras reciprokan admiron inter la du popoloj, estigante kompleksan rilaton, en kiu kunlaboro kaj konkurado miksiĝas kaj el kiu ni havas multon por lerni unu de la alia.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio publikigis projekton de Ekologia Media Kodo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/06/content_117859931.htm", "title": "Ĉina ambasadoro en Usono: Usono devas adopti sintenon de egaleco, respekto kaj reciprokeco", "published": "2025-05-06 00:00:00", "content_text": "En la Malferma Tago de la Ĉina Ambasadorejo en Usono kaj la diskoniga evento pri la provinco Gansu de Ĉinio en la 3-a de majo en Usono, ĉina ambasadoro Xie Feng deklaris, ke Ĉinio ne volas doganmiliton, nek timas ĝin. Se Usono pretas dialogi, ĝi devas adopti sintenon de egaleco, respekto kaj reciprokeco.\n\nXie Feng diris, ke Usono multe profitis de internacia komerco, ĝuante altkvalitajn kaj malmultekostajn varojn el la tuta mondo kaj havante klaran avantaĝon en altvalor-aldonitaj kampoj kiel financo, teknologio kaj servoj. La ekonomia kaj komerca kunlaborado inter Ĉinio kaj Usono estas ĝenerale ekvilibra kaj utila por ĉiuj. La misuzo de tarifoj damaĝas ambaŭflankajn interesojn, malhelpas la normalan produktadon kaj funkciadon de entreprenoj kaj la vivon kaj konsumadon de homoj. Kiel ajn ŝanĝiĝos la internacia situacio, Ĉinio daŭre traktos eksterajn malcertaĵojn kun la certeco de altkvalita disvolviĝo kaj altnivela malfermiĝo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Lecionoj lernindaj el la sperto de Ĉinio pri sportoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/07/content_117862268.htm", "title": "Xi Jinping interŝanĝis gratulmesaĝojn kun eŭropaj gvidantoj", "published": "2025-05-07 00:00:00", "content_text": "La 6-an de majo ĉina prezidanto Xi Jinping interŝanĝis gratulmesaĝojn kun António Luís Santos da Costa, prezidanto de Eŭropa Konsilio, kaj Ursula von der Leyen, prezidanto de Eŭropa Komisiono, pri la 50a datreveno de starigo de diplomatiaj rilatoj inter Ĉinio kaj Eŭropo.\n\nXi Jinping diris, ke Ĉinio kaj Eŭropa Unio (EU) estas ampleksaj strategiaj partneroj kaj du grandaj fortoj por antaŭenigi plurflankismon, du grandaj merkatoj por subteni tutmondiĝon kaj du grandaj civilizacioj por iniciati diversecon. En la pasintaj 50 jaroj post starigo de la diplomatiaj rilatoj, la du flankoj havis fortajn kunlaborojn en diversaj kampoj, la dialogo kaj kunlaboro akiris riĉajn rezultojn, la interhoma interŝanĝo estis bunta kaj plurflanka kunordigo estis fruktodona. La ĉin-eŭropaj rilatoj estas unu el la plej influaj duflankaj rilatoj en la mondo kaj alportis gravajn kontribuojn por plimultigi profitojn de la du popoloj kaj akceli mondan pacon kaj disvolviĝon.\n\nLa estroj de EU diris, ke EU volas profundigi sian partnerecon kun Ĉinio, plifortigi interŝanĝojn kaj kunlaborojn, konservi la celojn kaj principojn de la Ĉarto de UN, kunlabori por solvi komunajn malfacilojn, kaj antaŭenigi mondan pacon, sekurecon, prosperon kaj daŭripovan disvolvadon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina ambasadoro en Usono: Usono devas adopti sintenon de egaleco, respekto kaj reciprokeco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/07/content_117862276.htm", "title": "Pejzaĝoj de bela Moskvo", "published": "2025-05-07 00:00:00", "content_text": "Laŭ la anonco de la ĉina Ministerio de Eksterlandaj Aferoj, invitite de rusa prezidento Vladimir Putin, ĉina prezidanto Xi Jinping faros oficialan viziton al Rusio kaj ĉeestos en Moskvo la solenaĵon memore al la 80-a datreveno de la venko de Sovetio en la Granda Patriota Milito. Jen pejzaĝoj de bela Moskvo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina ambasadoro en Usono: Usono devas adopti sintenon de egaleco, respekto kaj reciprokeco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/08/content_117864595.htm", "title": "Ĉina prezidanto Xi Jinping atingis Moskvon", "published": "2025-05-08 00:00:00", "content_text": "Ĉina prezidanto Xi Jinping atingis Moskvon per aviadilo en la 7-a de aprilo. La rusa flanko en flughaveno okazigis solenan ceremonion por akcepti lin. Xi Jinping revuis honoran gvardion de rusaj tri armeoj -- la ter-, mar- kaj aer-armeoj kaj spektis paradan marŝon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pejzaĝoj de bela Moskvo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/08/content_117864769.htm", "title": "Kia estas laboro en Ĉinio?", "published": "2025-05-08 00:00:00", "content_text": "La 1-a de majo, la Internacia Laborista Tago, estas unu el la plej longaj festotagoj en Ĉinio — nur superata de la Nacia Tago (1-a de oktobro) kaj la Ĉina Novjaro (sekvante la tradician kalendaron). Tio montras kiom multe la lando valoras laboristojn. Sed en la imago de multaj eksterlandanoj, Ĉinio estas rigardata kun suspektemo, kiam temas pri laboro: Ekzistas de tiuj, kiuj asocias la landon al romantika idealo pri socialismo, ĝis tiuj, kiuj kredas je ekzisto de trudlaboro kaj longega labortempo. Kia Ĉinio vere estas?\n\nVirinoj laboras en forcejo en Nankino.\n\nHistoria evoluo\n\nUnue, la rilato de ĉinoj kun laboro tre diferencas de tiu en aliaj landoj pro diversaj faktoroj. Unu el ili estas, ke dum 5 000 jaroj (escepte de la \"Jarcento de Honto\"), la ĉina ekonomio disvolviĝis aŭtonome, servante la interesojn de la lando mem, malsame ol Brazilo kaj aliaj sudaj landoj, kies ekonomia bazo ankoraŭ hodiaŭ celas kontentigi bezonojn de aliaj landoj.\n\nTiu faktoro sola faras grandan diferencon en la laborokulturo. En brazilaj konstruaĵoj estas du liftoj, la sociala lifto, por loĝantoj kaj gastoj, kaj la servolifto, por laboristoj. Servolifto fariĝis simbolo de laborrilatoj estigitaj en la tempo de sklaveco, kio nutris kulturon de malestimo al tiuj, kiuj faras fizikan laboron. En la alia flanko de la brazila socia tavolaro, la historio de Brazilo ĉiam estis markita de aventuristoj, kiuj volas rikolti fruktojn sen planti arbojn — kaj tiaj homoj ankoraŭ nuntempe estas multaj.\n\nĈinio, male, disvolviĝis de antikveco kiel civilizacio bazita sur komerco inter siaj regionoj, stimulante interŝanĝojn kaj fortigante emociajn ligojn. Tio kreis unuiĝintan popolon profunde ligitan al sia lando kaj kulturo. Ni ankaŭ povus kompari la filozofiajn kaj religiajn fundamentojn de la eŭropa kulturo (transplantita al Ameriko) kun tiuj de la ĉina civilizo, sed tio estas temo por tezo. Mi iros rekte al la grava punkto: Ĉinoj havas disciplinon kaj fokusiĝas sur praktikaj bezonoj de la vivo, kaj amaraj historiaj spertoj instruis al ili rezistemon kaj diligentecon.\n\nEn sia libro\n\nLa Ruĝa Stelo super Ĉinio\n\n, la ĵurnalisto Edgar Snow detale priskribas sian viziton al Yan'an en 1936. La libro montras la ekstreme malbonajn vivkondiĉojn de laboristoj antaŭ socialismo, kio estis decida faktoro por la ĉina revolucio. Precipe la vivoj de kamparanoj estis tre malfacilaj: Sen ŝtata protekto, ili estis elpremataj de terposedantoj, kiuj prenis preskaŭ ĉion, kion ili produktis. En malespero por pagi ŝuldojn, multaj vendis eĉ la pordojn kaj fenestrojn de siaj loĝejoj.\n\nSed en regionoj regataj de komunistoj, la realo estis malsama: Infanlaboro kaj devigaj geedziĝoj estis malpermesitaj, egaleco inter viroj kaj virinoj estis certigita, tero estis distribuita al laboristoj, kaj regis forta spirito de unueco kaj kunlaboro. En ĉiu vilaĝo, komunistoj konstruis lernejon por senpage alfabetigi la loĝantaron. La Ĉina Popola Respubliko heredis multe de la antaŭa regadosperto de la Komunista Partio de Ĉinio (KPĈ), sed ankaŭ devis adapti leĝojn al novaj defioj. La reformo kaj pordmalfermo estas gravaj partoj de ĉi tiu procezo kaj ankoraŭ nuntempe influas la mondan percepton pri laborkondiĉo en Ĉinio.\n\nPor krei laborpostenojn, enspezigi la popolon kaj aktualigi sin teknologie, Ĉinio reformis sian ekonomion kaj malfermis sin al fremdaj investoj. La lando tiam povis liveri nur malmultekostan laborforton kaj malaltajn produktokostojn, postulante teknologian transdonon kiel kondiĉon por partnereco kun alilandaj investantoj.\n\nLaborkondiĉoj en tiamaj ĉinaj fabrikoj ofte estis ja malpli bonaj ol landoj kiel Brazilo (tiutempe pli progresinta kadre de teknologio), sed la plej urĝa defio estis krei postenojn por tiel enspezigi lokajn familiojn. Analizante la reformon kaj malfermon el ĉi tiu perspektivo, ni komprenas, ke la vivo de ĉinaj laboristoj ĝenerale pliboniĝis.\n\nPost solvo de la plej urĝa problemo, Ĉinio forte investis edukadon kaj sciencan esploradon por krei pli kvalifikitan kaj bone pagatan laborforton kaj aldoni valoron al sia produkado. Rezulte de tio, la samaj ĉinaj entreprenoj, kiuj antaŭ du jardekoj fabrikis poŝtelefonojn por alilandaj markoj, nun kreskas en la internacia merkato per propraj markoj kaj teknologioj.\n\nMia sperto laborante en Ĉinio\n\nMultaj kritikoj pri Ĉinio nuntempe (precipe en eksterlandaj sociaj retejoj) baziĝas sur la realo de la 1980-aj jaroj, komence de la reformo kaj malfermo. Ekde mia alveno, mi vizitis entreprenojn en diversaj sektoroj — de minejoj kaj farmoj en foraj lokoj ĝis modernaj fabrikoj en grandaj urboj. Mi rimarkis altgradan aŭtomatigon en ĉinaj fabrikoj, kun progreso en la Interreto de Aferoj (IoT) kaj industriaj aplikoj de 5G-a interreto. Multaj riskaj taskoj nun estas farataj de maŝinoj, dum pli kaj pli da laboristoj laboras malantaŭ komputiloj. Mi ankaŭ vizitis fabrikojn kun homoj en produktolinioj: Kudristoj, aŭtomataj laboristoj, ministoj. En neniu el tiuj lokoj mi observis maltaŭgajn laborkondiĉojn.\n\nLaboristoj en kamionfabriko en Urumĉio, Xinjiang-a Ujgura Aŭtonoma regiono\n\nĈinaj leĝoj limigas laboron dum tre varmaj tagoj. Kiam ekstremaj temperaturoj okazas, eksterdoma laboro ĉesas, escepte de tiuj aktivaĵoj absolute necesaj, kies laboristoj ricevas krompagon. Tiaj reguloj estas tipaj de progresinta laborleĝaro.\n\nEn mia oficejo, oni provizas al ni matenmanĝon, tagmanĝon kaj vespermanĝon (inkluzive de halal-elekteblo por islamanoj). Estas ankaŭ kafejo kaj malgranda ĝardeno, kie pompas magnolioj, peonioj kaj rozoj, inter aliaj floroj. La laborkondiĉoj en mia laborejo estas bonaj. Foje oni organizas sportajn aŭ kulturajn aktivaĵojn ekzemple lingvokursoj, spektado de filmoj ktp. Mi ĉeestas lecionojn pri la ĉina lingvo por eksterlandanoj.\n\nAngla kolego, kiu antaŭe laboris en anglalingva fako de mia laborejo, pasintjare dungiĝis ĉe la televidkanalo CGTN. Kiam mi vizitis ilian studion por esti intervjuita de televidprogramo, mi hazarde trovis lin tie, kaj li montris al mi sian novan laborejon: Ni kunmanĝis en ilia manĝejo, apud ĝi estas gimnastikejo por laboristoj, kaj el la kafejo en la lasta etaĝo oni havas belan rigardon de la urbo. Li rakontis, ke en CGTN li povas labori hejme, kiam lia ĉeesto en la studio ne estas bezonata. Antaŭ program-registrado, laborritmo estas intensa, sed poste li havas pli da libera tempo por kompensi.\n\nMi laboras de la 9-a ĝis la 17-a (kun duhora tagmanĝa paŭzo). Foje mi restas pli longe en mia oficejo por fini artikolon aŭ pasigi la tempon antaŭ ol renkonti amikon por kunvespermanĝi. Laborvojaĝoj estas intensaj (tuttage kolektante informojn, poste verkante artikolojn en mia hotelĉambro), sed eĉ dum tiu freneza laborritmo mi foje trovis tempon por renkonti amikojn kaj eĉ spektis koncerton de Ivan Lins en Ŝanhajo dum CIIE.\n\nLa situacio de ĉinaj laboristoj en  konstruado de fabriko de BYD en Brazilo\n\nFine de 2023, brazilaj amaskomunikiloj raportis pri la laborkondiĉoj de ĉinaj laboristoj konstruantaj fabrikon de BYD en la urbo Camaçari de la brazila subŝtato Bahio. La kritikoj celis malbonigi la publikan bildon de Ĉinio, sed la vera situacio estas pli kompleksa. Brazilaj aŭtoritatoj konstatis, ke la kondiĉoj de tiuj ĉinaj laboristoj pri loĝado (pluraj homoj dividantaj la saman ĉambron), la manĝaĵoj servataj al ili kaj iliaj longaj labortempoj estis malkonformaj al postuloj de brazilaj leĝoj. Mi konsentas, ke ĉinaj firmaoj devas observi lokajn leĝojn dum disvolvado de projektoj en alia lando, sed kiel ĉinoj vidas ĉi tion?\n\nEn Pekino, kie konstruado abundas, mi alkutimiĝis vidi laboristojn pri konstraudo loĝantaj provizore en konteneroj. Ili ja vivas malkomforte, sed necesas klarigi, ke ili estas portempe dungitaj el aliaj regionoj de Ĉinio, kiuj memvole akceptis vivi sub tiaj kondiĉoj dum kelkaj jaroj, ĉar la pago estas bona. Reveninte al siaj hejmlokoj, ili havas monsumon, kiun ili povas uzi, ekzemple, por pagi hipotekon por aĉeti propran domon aŭ estigi propran negocon.\n\nMi aŭdis, ke tiuj ĉinoj laborantaj eksterlande ricevas eĉ pli da mono, ĉirkaŭ duoble tion, kion oni pagas por simila laboro ĉi tie en Pekino. Onidire kelkaj el tiuj laboristoj eĉ sukcesis aĉeti domon en sia devenurbo post kelkaj jaroj da penado eksterlande, do temas pri portempa malfacilo bone rekompensata per vivo pli komforta en la estonteco.\n\nPro tio multaj ĉinoj koleriĝis, kiam brazilaj aŭtoritatoj konsideris la situacion de tiuj ĉinaj laboristoj kiel \"analoga al sklaveco\". Gravas atentigi, ke situacio analoga al sklaveco ne egalas al sklaveco mem, tiu vortumo en brazila leĝo havas ampleksan signifon, priskribante ĉiajn laborrilatojn inter tiuj de homo, kiu laboras kontraŭ manĝoj ĝis tiu de laboristo, kies laborkondiĉoj estas iomete sub la minimumaj leĝaj postuloj.\n\nKarbominejo en Shanxi-provinco uzas virtualan realon por trejni laboristojn pri krizokaza agado.\n\nTiu zorgo de brazilaj aŭtoritatoj estas komprenebla: Dum plejparto de la landa historio, sklaveco estis la bazo de laborrilatoj en la lando kaj eĉ nuntempe multaj brazilanoj rifuzas agnoski la finon de sklaveco en la lando, klopodante kontraŭleĝe daŭrigi fipraktikojn. Tiuj fiuloj ekspluatas laboristojn, ĝis kiam iliaj fortoj elĉerpiĝas, kaj forlasas tiujn kompatindulojn, kiam ili ne plu estas taŭgaj por laboro. Resume, brazilano trovita en tiaj laborkondiĉoj estas kondamnita resti porĉiame en ekstrema malriĉeco, sed la samo ne okazas al ĉinoj, kiuj profitas la viglecon de juneco por gardi monon por ilia estonteco.\n\nKulturaj diferencoj\n\nIuj eksterlandanoj sentas sin ĝenataj de tiu ĉina kutimo, sed mi persone neniam spertis misuzon de kontaktoj ekster labortempo — mi foje bezonis respondi simplajn demandojn aŭ plenumi formularojn, kaj ofte tiuj kontaktoj temas pri aferoj, kiuj persone interesas min. Tamen, ne ĉiuj alkutimiĝas al tio: Mi konis italan inĝenieron dungitan de ĉina firmao pri teknologio, kiu sentis sin kolera pro lastminutaj laborpetoj, kaj elektis reveni al Eŭropo.\n\nResume, ĉiu homo havas siajn prioritatojn kaj kutimojn, kaj ĉiu kulturo estas malsama. Vivi en alia lando estas defio, kiu postulas adaptiĝon kaj malferman kapon. Perceptoj pri laboro kaj vivo en alia lando ofte spegulas nian enan mondon pli ol la landon, kie ni vivas. Por mi, veni al Ĉinio estis la plej bona decido kaj mi ĝojas pro la valoraj spertoj kaj ŝancoj, kiujn Ĉinio donis al mi, pro tio mi ŝatas dividi ilin kun miaj legantoj.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping interŝanĝis gratulmesaĝojn kun eŭropaj gvidantoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/09/content_117866526.htm", "title": "Xi Jinping interparolis kun Vladimir Putin dum tetrinkado", "published": "2025-05-09 00:00:00", "content_text": "Posttagmeze de la 8-a de majo en la Prezidenta Oficejo de Kremlo, rusa prezidento Vladimir Putin kaj ĉina prezidanto Xi Jinping interparolis dum tetrinkado.\n\nXi Jinping diris, ke la mondo eniris novan periodon de turbuleco kaj ŝanĝo. Se Ĉinio kaj Rusio konservos strategian persistemon kaj persistos en strategia kunlaboro, neniu forto povos malhelpi la du landojn atingi sian respektivan disvolvadon kaj prosperon, haltigi la popolan aspiron de amikeco de generacio al generacio inter Ĉinio kaj Rusio, aŭ haltigi la nunan tendencon de mondo karakterizita de plurflankismo kaj ekonomia tutmondiĝo. Xi Jinping volas konservi proksiman kontakton kun prezidento Putin, gvidi la rilatojn inter Ĉinio kaj Rusio, kaj fari pozitivajn kontribuojn al la antaŭenigo de tutmonda administrado.\n\nPutin diris, ke Rusio kaj Ĉinio ĉiam helpis kaj subtenis unu la alian, kaj la amikeco inter la du landoj estas nerompebla. Putin volas konservi proksiman strategian komunikadon kun prezidanto Xi Jinping, liveri strategian gvidadon por la disvolvado de la duflankaj rilatoj, komune respondi al la defioj de kompleksaj internaciaj situacioj, profundigi ampleksan strategian kunlaboron, protekti la komunajn interesojn de la du landoj, kaj antaŭenigi la disvolvadon de la mondo direkte al justeco, demokratio kaj plurflankismo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia estas laboro en Ĉinio? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/09/content_117866534.htm", "title": "Xi Jinping kaj Vladimir Putin kune renkontis raportistojn", "published": "2025-05-09 00:00:00", "content_text": "La 8-an de majo en Moskvo, laŭ la loka tempo, ĉina prezidanto Xi Jinping kaj rusa prezidento Vladimir Putin kune renkontis raportistojn post interparolo.\n\nXi Jinping diris, ke en la pasinta jardeko la internacia situacio travivis grandajn tumulton kaj transformon kaj la rilatoj inter Ĉinio kaj Rusio akiris grandan disvolvon kaj transiron. Vizaĝe al ŝanĝoj de la mondo, la epoko kaj la historio, Ĉinio kaj Rusio devas firme teni la marŝan direkton de duflankaj rilatoj kaj la ĝeneralan tendencon de evoluo de la homara socio, porti siajn respondecojn, kunlabori en ĉiuj flankoj, kaj fari novajn kaj pli grandajn kontribuojn por antaŭenigi la disvolvadon kaj revigligon de la du landoj kaj protekti internacian justecon.\n\nXi Jinping akcentis, ke Ĉinio kaj Rusio devas forte konservi la spiriton de la eterna bonnajbareco kaj amikeco, kompleta strategia kunlaborado, kaj reciproka profito kaj kungajno, venkante ŝtormojn kaj trapasante montojn kune, komplete plibonigi la nivelon, amplekson kaj forton de la ĉin-rusaj rilatoj, aldoni plian stabilecon al la mondaj paco kaj sekureco kaj liveri pli fortan impeton por la tutmonda disvolvo kaj prospero.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia estas laboro en Ĉinio? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/09/content_117866536.htm", "title": "Xi Jinping kaj Vladimir Putin interparolis", "published": "2025-05-09 00:00:00", "content_text": "Antaŭtagmeze de la 8-a de majo, laŭ la loka tempo, en Kremlo, ĉina prezidanto Xi Jinping kaj rusa prezidento Vladimir Putin interparolis.\n\nXi Jinping diris, ke li ĝojas denove viziti Rusion laŭ invito de prezidento Putin kaj ĉeesti la celebradon de la 80-a datreveno de la Venko de Sovetio en la Granda Patriota Milito. Li atentigis, ke historio kaj realo plene pruvas, ke la daŭra disvolviĝo kaj profundigo de la rilatoj inter Ĉinio kaj Rusio estas la ĝusta signifo de heredado de la amikeco inter la du popoloj de generacio al generacio, neevitebla elekto por ke ambaŭ flankoj atingu reciprokan sukceson kaj antaŭenigu sian respektivan disvolviĝon kaj revivigon, kaj ĝi estas ankaŭ la alvoko de la tempo defendi internacian egalecon kaj justecon kaj antaŭenigi la reformadon de la tutmonda administra sistemo.\n\nXi Jinping montris, ke 2025 markas la 80-an datrevenon de la venko de la Ĉina Popola Kontraŭjapana Rezistmilito, la Granda Patriota Milito de Sovetio kaj la Monda Kontraŭfaŝisma Milito. Antaŭ 80 jaroj, la ĉina kaj rusa popoloj faris grandegajn oferojn, atingis grandan venkon, kaj faris historiajn kontribuojn, kiuj restos en la historio por protekti mondan pacon kaj homaran progreson.\n\nNuntempe, alfrontante la kontraŭfluon de unuflankismo kaj ĉikanado fare de potencaj landoj en la internacia komunumo, Ĉinio kunlaboros kun Rusio por plenumi siajn specialajn respondecojn kiel mondpotenco kaj konstanta membro de la Sekureca Konsilio de UN, kune antaŭenigi la ĝustan vidpunkton pri la historio de la dua mondmilito, protekti la aŭtoritaton kaj statuson de Unuiĝintaj Nacioj, rezolute defendi la rajtojn kaj interesojn de Ĉinio, Rusio kaj la vasta nombro da evoluantaj landoj, kaj kune antaŭenigi egalan kaj ordigitan multpolusan mondon kaj inkluzivigan ekonomian tutmondiĝon.\n\nPutin diris, ke li varme bonvenigas prezidanton Xi Jinping. Ĉi tiu vizito estas tre grava. Ĝi ne nur aldonos fortan impeton al la disvolvado de la rilatoj inter Rusio kaj Ĉinio, sed ankaŭ kune protektos la rezultojn de la venko de la dua mondmilito.\n\nPutin diris, ke la rilatoj inter Rusio kaj Ĉinio baziĝas sur reciproka egaleco kaj reciproka respekto, ne estas direktitaj kontraŭ iu ajn tria partio kaj ne estas influitaj de iu ajn mallonga tempo aŭ sola evento. Rusio kaj Ĉinio faris grandajn oferojn en la Monda Kontraŭfaŝisma Milito. Sub la gvidado de la Komunista Partio de Ĉinio, la ĉina popolo kuraĝe batalis, atingis la grandan venkon en la kontraŭjapana rezistmilito, kaj faris signifajn kontribuojn al la venko de la dua mondmilito. Rusio kaj Ĉinio subtenis unu la alian dum la malfacilaj jaroj de la milito, forĝis profundan amikecon kaj metis solidan fundamenton por la disvolviĝo de duflankaj rilatoj. La du flankoj devas subteni la aŭtoritaton de Unuiĝintaj Nacioj kaj internacian juron, konservi la ĝustan historian rakonton pri la dua mondmilito, defendi internacian justecon kaj egalecon, kaj kune krei pli bonan estontecon por la du landoj kaj la mondo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia estas laboro en Ĉinio? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/12/content_117870791.htm", "title": "Pasintaj 50 jaroj donas gvidilon por estonteco de la rilatoj inter Ĉinio kaj Eŭropo", "published": "2025-05-12 00:00:00", "content_text": "La 6-an de majo 1975, la tiama vicprezidanto de la Eŭropa Komisiono Christopher Soames kaj la tiama ĉina ĉefministro Zhou Enlai malfermis la unuan ĉapitron de diplomatiaj rilatoj inter la tiama Eŭropa Ekonomia Komunumo kaj Ĉinio.\n\nAnkaŭ la jaro 2001 markis gravan momenton, kiam Ĉinio fariĝis membro de la Monda Organizo pri Komerco, aspiro subtenata de la Eŭropa Unio, kiu vidis en ĝi la rimedon ankri ĉinan reformadon en multflankan kadron, same kiel rimedon por stiri anstataŭ streĉi la ĉinan ekonomion kaj daŭrigi reformon en la ĉina ekonomio al tutmonda ebena ludkampo.\n\nĈinio kaj EU kunlaboris por antaŭenigi multflankan disvolviĝon en 2015 per la adopto de la Daŭripovaj Evoluigaj Celoj de Unuiĝintaj Nacioj por fini ekstreman malriĉecon en la mondo antaŭ 2030 kaj la Pariza Interkonsento, por trakti la plej urĝan kolektivan minacon al la homaro.\n\nKiam venis la 50-a datreveno de starigo de la rilatoj, multe ŝanĝiĝis. Duflanka komerco kreskis eksponente, investoj kreskis en ambaŭ direktoj, Ĉinio nun signife plibonigis siajn teknologiajn kaj novigajn kapablojn, ofte superante tiujn de EU. Azio fariĝis la motoro de tutmonda komerco. Sed Ĉinio kaj Eŭropo ankaŭ havas malsamajn vidpunktojn pri temoj kiel \"maljusta konkurenco\", \"ekonomiaj malekvilibroj\", same kiel pri \"homaj rajtoj\". Kaj la bonkora internacia medio de la lastaj tri jardekoj nun transformiĝis en rivaleco inter Usono kaj Ĉinio.\n\nEkzistas ebleco nune por konstrui sur komunaĵoj de la du flankoj, inkluzive de la valoro de malfermaj merkatoj kaj justa komerco. Ambaŭ havas multon komune en akcelo de la batalo kontraŭ klimata ŝanĝiĝo. Ambaŭ havas ŝancon helpi konstrui internacian kadron por la etiko de artefarita intelekto aŭ antaŭenigi sciencan kunlaboron.\n\nHodiaŭ, kiel antaŭ 50 jaroj, unuiĝinta Eŭropo restas forto de tutmonda bono, balasto en polarigita mondo. Kaj la sindediĉo de Ĉinio al kunlaboro kaj dialogo, ne al konfrontiĝo, restas esenca por tutmonda stabileco. Ambaŭ devas enkadrigi siajn rilatojn surbaze de la kompreno, ke estos areoj de akra diferenco, aliaj de fortika konkurenco kaj multaj de honesta kunlaboro. Ambaŭ estas nemalhaveblaj por funkcianta multflanka ordo. La alternativo estas mondo de konflikto kaj kaoso, kio estas en la intereso de neniu.\n\nArancha Gonzalez (eksa ministro pri eksterlandaj aferoj, Eŭropa Unio kaj Kunlaboro de Hispanio)\n\n<span style=\"font-family: \"times new roman\"; font-size: 20px;\">Xi Jinping kaj Vladimir Putin interparolis - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/12/content_117870801.htm", "title": "Ĉinio kaj Usono anoncis pri malstreĉigo de doganaj streĉiĝoj", "published": "2025-05-12 00:00:00", "content_text": "Ĉinio kaj Usono anoncis en la 12-a de majo serion da doganaj modifaj rimedoj celantaj malstreĉi komercajn streĉiĝojn inter la du plej grandaj ekonomioj de la mondo.\n\nLa decido sekvis dutagan altnivelan renkontiĝon inter Ĉinio kaj Usono pri ekonomiaj kaj komercaj aferoj, kie ambaŭ flankoj agnoskis la gravecon de sia duflanka ekonomia kaj komerca rilato por ambaŭ landoj kaj la tutmonda ekonomio. Ambaŭ flankoj emfazis la bezonon de daŭrigebla, longdaŭra kaj reciproke utila ekonomia kaj komerca rilato.\n\nLaŭ la deklaro, Usono metos 90-tagan paŭzon sur 24 procentojn de la aldonita imposta tarifo sur varoj de Ĉinio (inkluzive de la varoj de Hongkongo kaj Makao) ekde la 2-a de aprilo, retenante la restantan tarifon de 10 procentoj sur tiuj varoj. Ĝi ankaŭ forigos la aldonajn doganajn tarifojn sur importaĵoj el Ĉinio anoncitajn la 8-an kaj 9-an de aprilo respektive.\n\nĈinio forigos la modifitajn aldonitajn impostojn sur tiuj varoj truditajn de la anoncoj N-ro 5 kaj N-ro 6 eldonitaj de la Dogana Tarifa Komisiono de la Ŝtata Konsilantaro en la 9-a kaj la 11-a de aprilo respektive. Ĉinio ankaŭ adoptos ĉiujn necesajn administrajn rimedojn por suspendi aŭ forigi la ne-tarifajn kontraŭrimedojn prenitajn kontraŭ Usono ekde la 2-a de aprilo 2025.\n\n<span style=\"font-family: \"times new roman\"; font-size: 20px;\">Xi Jinping kaj Vladimir Putin interparolis - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/13/content_117872475.htm", "title": "Xi Jinping ĉeestis malferman ceremonion de 4-a Ministra Kunveno de Forumo de Ĉinio kaj Komunumo de Latinamerikaj kaj Karibaj Landoj", "published": "2025-05-13 00:00:00", "content_text": "La 13-an de majo ĉina prezidanto Xi Jinping diris en la malferma ceremonio de la Ministra Kunveno de Forumo de Ĉinio kaj Komunumo de Latinamerikaj kaj Karibaj Landoj, ke Ĉinio volas plifortigi solidarecon kun latinamerikaj kaj karibaj landoj kaj daŭre subteni unu la alian pri aferoj koncernaj al iliaj kernaj interesoj kaj gravaj zorgoj.\n\nEn la venontaj tri jaroj, Ĉinio invitos 300 ĉefajn oficistojn de politikaj partioj el la membroŝtatoj de la komunumo viziti Ĉinion ĉiujare por interŝanĝi spertojn pri administrado.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Pasintaj 50 jaroj donas gvidilon por estonteco de la rilatoj inter Ĉinio kaj Eŭropo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/13/content_117872609.htm", "title": "Ĉinio publikigis blankan libron pri landa sekureco", "published": "2025-05-13 00:00:00", "content_text": "La 12-an de majo la Informa Oficejo de la Ŝtata Konsilantaro de Ĉinio publikigis blankan libron titolitan \"Landa sekureco de Ĉinio en nova epoko\".\n\nLa blanka libro celas provizi ampleksan klarigon pri la novigaj konceptoj, praktikoj kaj atingoj en la landsekurecaj klopodoj de Ĉinio, kaj plibonigi la komprenon de la internacia komunumo pri la sekureco de Ĉinio.\n\nEn la nova epoko, la landa sekureco de Ĉinio subtenas la sekurecan vojon kun ĉinaj trajtoj. Ĝi estas la gvidilo, kiu prenas la popolan sekurecon kiel sian finfinan celon, politikan sekurecon kiel la fundamentan taskon, kaj naciajn interesojn kiel la gvidajn principojn. Ĉinio taksas kunordigon de disvolviĝo kun sekureco, klopodante atingi pozitivan interagadon inter altkvalita disvolviĝo kaj altnivela sekureco, antaŭenigante reciprokan plifortigon kaj kunordigitan plibonigon inter malfermeco kaj sekureco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio kaj Usono anoncis pri malstreĉigo de doganaj streĉiĝoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/14/content_117874386.htm", "title": "Ĉina prezidanto kaj brazila prezidento faris interparolon", "published": "2025-05-14 00:00:00", "content_text": "Posttagmeze de la 13-a de majo en Pekino ĉina prezidanto Xi Jinping interparolis kun brazila prezidento Luiz Inacio Lula da Silva, kiu estas en ŝtata vizito al Ĉinio. Ili ĉeestis subskriban ceremonion de kunlaboraj dokumentoj kaj kune renkontiĝis kun gazetaro en la Granda Popola Halo de Pekino.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis blankan libron pri landa sekureco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/15/content_117876487.htm", "title": "Banko de Brazilo kaj Ĉina Disvolva Banko plifortigas partnerecon", "published": "2025-05-15 00:00:00", "content_text": "Posttagmeze de la 13-a de majo en Pekino, Banko de Brazilo (BB) kaj Ĉina Disvolva Banko (ĈDB) subskribis interkonsenton valoran je une miliardo da usonaj dolaroj por pligrandigi la financan kunlaboron inter la du institucioj kaj plifortigi la ekonomiajn ligojn inter Brazilo kaj Ĉinio. La interkonsento estis subskribita dum vizito de institucia misio de BB al la azia lando, plifortigante la strategian partnerecon inter la du ekonomioj.\n\nFotita de Zhou Chi\n\nLa dokumenton subskribis vicprezidanto pri podetala ekonomio de BB, Francisco Lassalvia, kaj vicprezidanto de ĈDB, Wang Peng. La kreditlinio, valida por la sekvaj kvin jaroj, ebligos al BB plivastigi siajn financajn operaciojn en la kampoj de infrastrukturo, agrikulturaj negocoj, eksportado kaj importado. La iniciato profitigos brazilajn kaj ĉinajn entreprenojn operaciantaj en Brazilo kaj kontribuos por la ekonomia disvolviĝo de la du landoj.\n\n\"Ĉi tiu nova interkonsento plifortigas la rolon de Banko de Brazilo kiel ligilo inter la ekonomioj brazila kaj ĉina. Ni pligrandigas nian kapablon subteni entreprenojn, kiuj kreas postenojn, enspezon kaj novigon, krom profundigi la partnerecon kun unu el la plej gravaj financaj institucioj de Ĉinio,\" deklaris Lassalvia.\n\nLa nova interkonsento reprezentas la trian fazon de la partnereco inter BB kaj ĈDB, kiu komenciĝis en 2022 kun la unua kontrakto inter la institucioj. La rilato estis ekkonstruita en 2013, kiam estis fondita la reprezenta oficejo de ĈDB en Rio-de-Ĵanejro kaj profundigita ekde 2016 per la agentejo de BB en Ŝanhajo. Dum la antaŭsubskriba kunveno, direktoroj de ambaŭ institucioj emfazis la firmecon de la partnereco kaj esprimis reciprokan intereson pri profundigo kaj plivastigo de la kunlaboro en la venontaj jaroj.\n\nPrezidantino Tarciana Medeiros substrekis la negocan potencialon de Brazilo por ĉinaj investantoj\n\nPrezidantino de BB, Tarciana Medeiros, partoprenis en la Brazil-ĉina Komerca Seminario, okazinta la 12-an de majo en Pekino, Ĉinio. La celo estis kapti atenton pri la ĉefa rolo de BB en antaŭenigo de duflankaj komercaj rilatoj, prezentante sin kiel financan partneron kaj strategian ebliganton de negocaj iniciatoj inter Brazilo kaj Ĉinio.\n\nEn sia parolado la prezidantino emfazis, ke BB estas la ideala kaj natura partnero por peradi financajn investojn de Ĉinio en Brazilon. \"Ni estas la sola brazila kaj latinamerika banko kun ĉeesto en Ĉinio. Ni konstruis rilaton de 21 jaroj, kiu pruvas, ke ni konas la bezonojn de ĉinaj investantoj, kaj samtempe ni konas pli bone la negocajn eblecojn en tuta Brazilo,\" diris Tarciana.\n\nBB estas nuntempe la nura latinamerika banko kun operacioj en Ĉinio kaj ludas strategian rolon kiel ligilo inter la brazila kaj ĉina merkatoj, oferante financajn solvojn, kiuj antaŭenigas komercon kaj investojn inter la du landoj. BB havas institucian ĉeeston en Ĉinio ekde 2004, kiam ĝi malfermis reprezentan oficejon en la lando. Ekde 2014, tiu ĉeesto okazas per propra agentejo en Ŝanhajo -- unu el la ĉefaj financaj centroj de Azio.\n\nKrom Ĉinio, BB ankaŭ havas operaciojn en Usono, Paragvajo, Argentino, Kajmana Insularo, Britio, Portugalio, Germanio kaj Japanio.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina prezidanto kaj brazila prezidento faris interparolon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/15/content_117876593.htm", "title": "Shaanxi: Nutraĵ-industrio gvidata al pli alta nivelo", "published": "2025-05-15 00:00:00", "content_text": "Lastatempe novaj normoj pri nutraĵ-sekureco estis publikigitaj, kiuj antaŭenigos la plibonigon de nutraĵ-sekureco kaj markas, ke la ĉina sistemo por kontroli nutraĵ-sekurecon eniris novan etapon de precizeco tra la tuta ĉeno.\n\nAntaŭenigo de nutraĵ-sekureco en kvartalo de loĝantoj.\n\nEn la lastaj jaroj, la nutraĵ-industrio de Shaanxi-provinco rapide disvolviĝis. Kun tri ŝlosilaj industriaj ĉenoj de laktaĵoj, alkoholaĵoj kaj selenoriĉaj produktoj kiel pioniroj, la provinco aktive kultivas nacie distingajn nutraĵ-industriojn kun valoro de dekoj da miliardoj da juanoj. La ĝenerala forto de la lakto-industrio de Shaanxi rangas pinte en la tuta lando. La produktado de laktopulvoro vicas en la tria de la lando kaj produktado de likva lakto estas la sepa. En 2024 la totala produktvaloro de la ĉeno de kaprina lakto superis 46.5 miliardojn da juanoj, kiel ĉiindustriaĉampiono en la lando. La alkoholaĵ-industrio havas pli ol 20 alkoholaĵ-produktajn kompaniojn kiel Xifeng, Taibai kaj Dukang, kun pli ol 500 serioj da specoj. La selenoriĉaj nutraĵoj jam formis industrian sistemon de pli ol 10 kategorioj, kun totala valoro de 4.78 miliardoj da juanoj. La efektivigo de la novaj normoj helpos la sanan kreskon de la nutraĵ-industrio kaj antaŭenigos industrian transformon kaj plibonigon.\n\nKiel deirpunkto de la antikva Silka Vojo, Shaanxi, kun malfermeco kaj amplekseco, profunde integriĝas en la kernan areon de komuna konstruado de \"La Zono kaj Vojo\" kaj havas unikan avantaĝon en eksportado de manĝaĵoj. La ĉin-eŭropa kargotrajno malfermis entute 18 internaciajn ĉefajn liniojn kaj 26 muntoliniojn al la Okcidenta Eŭropo, kovrante la tutan eŭrazian kontinenton. La tria projekto de Xianyang-a Internacia Flughaveno de Xi'an estas ekfunkciigita, kaj la kvanto de kargoj kaj poŝtoj atingis 290 500 tunojn en 2024. La translandlima aŭtovoja linio TIR realigis ter-aeran multrimedan transportadon. La kanalo por eksportado pli kaj pli glatas, kio helpos la nutraĵ-eksportadon de la provinco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Banko de Brazilo kaj Ĉina Disvolva Banko plifortigas partnerecon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/20/content_117885236.htm", "title": "Ĉinio aldonas energion al nova multpolusiĝo", "published": "2025-05-20 00:00:00", "content_text": "La ideo, ke Ĉinio \"malkreskas\", eldirita de iuj okcidentaj amaskomunikiloj, havas neniun bazon, tial ĝi devus esti malakceptita senprokraste por pli kompetenta kaj serioza analizo. La averaĝa jara kreskorapideco de Ĉinio de 2001 ĝis 2010 estis je 10.1%. En 2024, post multaj pesimismaj deklaroj, la ĉina ekonomio kreskis pli ol 5%, duoble pli rapide ol tiu de Usono kaj trioble pli rapide ol tiu de la Eŭropa Unio.\n\nĈinio estas en normala ekonomia transiro: tio okazas kiam rapidkreskantaj ekonomioj atingas \"evoluan altebenaĵon\". Ĝi instigas la transiron de Ĉinio de \"monda fabriko\" al altvalora novig-konduka ekonomio, kvankam ĝi ŝanĝiĝas tro rapide por normalaj politikaj respondoj.\n\nĈinio jam saltis antaŭ la mondo en artefarita intelekto (kiel videblas en la kosto kaj kapacito de DeepSeek por gvidi grandajn lingvomodelojn), kaj kiel kontribuo al la tutmonda komunumo, ekzistas novaj malfermokodaj AI-oj proponitaj de Alibaba kaj aliaj ĉinaj kompanioj, kiuj montras pli grandan koherecon kun plurismaj/etikaj aliroj al AI-kunordigo.\n\nĈinio ankaŭ antaŭenigis sian klimat-median politikon super la resto de la mondo per efektivigo de \"verdaj solvoj\", precipe en planita publika transporto (altrapidaj trajnoj, elektraj busoj ktp), en la disvolviĝo de elektraj veturiloj kun BYD, en energiproduktado, teruzado, akvopurigado kaj sanitaraĵoj, eĉ en medicina esplorado.\n\nNi nun scias, ke ekzistis kunordigita uson-gvidata tutmonda propaganda projekto, poziciigante Ĉinion kiel minacon. Ĉinio sukcesis konscian teknikan malkupladon por apartigi sin en strategie gravaj kampoj, sen forlasi la imperativojn de interkonektita tutmonda ekonomio. Ĉinio devas daŭrigi sian engaĝiĝon al regul-regata, homavalor-bazita internacia sistemo. Kaj la iniciato \"La Zono kaj Vojo\" donas kelkajn komprenojn al evoluintaj landoj kaj iliaj institucioj, pridubante kion ili prioritatigis en la jardekoj ekde 1945, eĉ dum ĝi estas inspiro por evoluantaj landoj, montrante kiel ili devus prioritatigi sian propran nacian disvolviĝon.\n\nVerkita de Gilbert Morris (ambasadoro kaj akademiulo ĉe la Instituto Bahamas Alrae Ramsey pri Eksterlandaj Aferoj, iama profesoro ĉe la Universitato George Mason, Virginio, Usono)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Shaanxi: Nutraĵ-industrio gvidata al pli alta nivelo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/21/content_117885226.htm", "title": "Dana entreprenisto: Kunlabori kun Ĉinio estas \"tre grava por la estonteco de Eŭropo\"", "published": "2025-05-21 00:00:00", "content_text": "Simon Lichtenberg, estrarano de la Dana Komerca Ĉambro en Ĉinio, estis intervjuita de ĉina amaskomunikilo la 14-an de majo.\n\nEn la intervjuo, Simon Lichtenberg diris: \"Oni povas diri, ke Ĉinio estas matura gvidanto en la mondo hodiaŭ, laŭ mia opinio, rilate al gvidado de kunlaboro, paco, komerco kaj amikeco.\"\n\n\"Mi opinias, ke la estonteco de la mondo estas proksime ligita al la kunlaboro de ĉiuj. Kaj Ĉinio estas la dua plej granda ekonomio kaj tre grava kaj influa lando tutmonde, precipe por la tutmonda sudo,\" li diris en intervjuo.\n\nLa jaro 2025 markas la 75-an datrevenon de stariĝo de la diplomatiaj rilatoj inter Danio kaj Ĉinio, Lichtenberg skribis du leterojn al ĉina prezidanto Xi Jinping en aprilo. En sia letero, Lichtenberg rakontis pri sia vivo en Ĉinio ekde 1987 kaj sia longa entreprenado kiel eksterlanda privata komercisto. \"Kion mi faris, kaj kion la komerca ĉambro faras, rolas kiel ponto inter Ĉinio kaj la resto de la mondo,\" li diris.\n\n\"Multaj homoj en Eŭropo ne sufiĉe komprenas pri Ĉinio,\" li diris. Tial gravas, ke eŭropaj gvidantoj kaj civitanoj \"venu al Ĉinio, vizitu Ĉinion\" kaj atestu propraokule \"la malfermecon de la lando\" por kreskigi pli bonan kunlaboron.\n\nLichtenberg emfazis la ŝlosilan rolon de Ĉinio en mildigo de streĉiĝoj kaj antaŭenigo de kunlaboro meze de kreskantaj geopolitikaj kaj ekonomiaj streĉoj tutmonde. \"Oni povas diri, ke Ĉinio estas matura gvidanto en la mondo hodiaŭ, laŭ mia opinio, rilate al gvidado de kunlaboro, paco, komerco kaj amikeco.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Shaanxi: Nutraĵ-industrio gvidata al pli alta nivelo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/21/content_117886848.htm", "title": "La plej bela universitata kampuso en Ĉinio", "published": "2025-05-21 00:00:00", "content_text": "Fondita en 1921 de la fama ĉina filantropo Chen Jiageng, Universitato de Xiamen en Fujian-provinco de sudorienta Ĉinio estas unu el la malmultaj universitatoj en la lando kun preskaŭ 100-jara historio. Kvankam ĝi estas unu el la plej prestiĝaj ĉinaj universitatoj de Ĉinio, aperanta en la listo de la 400 plej bonaj en la mondo, tamen ĝi estas aparte konata pro sia bela kampuso, kiu troviĝas proksime de la maro kaj havas unikan arkitekturon, kiu miksas tradiciajn ĉinajn tegmentojn kun okcident-stilaj konstruaĵoj. Multaj turistoj de Ĉinio vizitas tiun kampuson, kiu estas fama vidindejo de la urbo Xiamen.\n\nStatuo de Chen Jiageng antaŭ ikona konstruaĵo de la kampuso\n\nTiu ronda kolono kun kvadrata bazo spegulas antikvan ĉinan filozofion, laŭ kiu ĉielo estas ronda kaj tero estas kvadrata.\n\nLa bela arkitekturo de la kampuso\n\nEl la supro de universitata konstruaĵo oni havas panoraman rigardon de la urbo kaj xiamen-a golfeto.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio aldonas energion al nova multpolusiĝo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/21/content_117887028.htm", "title": "Ĉinio publikigis emblemon memorfestantan 80-an datrevenon de venko en milito kontraŭ japana agreso", "published": "2025-05-21 00:00:00", "content_text": "Lastatempe la Informa Oficejo de la Ŝtata Konsilantaro de Ĉinio senvualigis emblemon memorfestantan la 80-an datrevenon de la venko en la Rezistmilito de la Ĉina Popolo kontraŭ Japana Agreso kaj la Monda Kontraŭfaŝisma Milito.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La plej bela universitata kampuso en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/21/content_117887842.htm", "title": "Ĉinio estis la ĉefa kontraŭfaŝisma batalkampo en Azio", "published": "2025-05-21 00:00:00", "content_text": "Sceno de la kampanjo de Pingxingguan\n\nKiam eksplodis la Evento de la 7a de Julio, Sugiyama Hajime, stabestro de la japana armeo, fanfaronis, \"la evento de Ĉinio povos esti solvita en unu monato.\" Sed en la komenco de la milito la obstina rezisto de Ĉinio rompis la japanan strategion \"konduki rapidan batalon por atingi rapidan decidon\", kaj pro tio Japanio fojfoje plusendis siajn trupojn al Ĉinio.\n\nSur la fronta batalkampo kuomintangaj trupoj kun milionoj da soldatoj retenis kaj batis japanajn trupojn. Inter la jaroj 1939 kaj 1944 la japana armeo lanĉis seriojn da atakoj sur la fronta batalkampo. Kvankam la ĉina armeo perdis pli multe ol gajnis, tamen ili ankoraŭ rezistis kontraŭ la japanaj trupoj. La japana armeo ne povis atingi la celojn kolapsigi la nacian registaron de Ĉinio kaj fini la militon en la lando. Inter la jaroj 1943 kaj 1945 la ĉinaj trupoj iris en Birmon kaj batalis tie laŭ la interkonsento de aliancanoj. Ili liberigis nordan Birmon kaj reakiris landlimajn regionojn de Yunnan-provinco en sudokcidenta Ĉinio. Krome, ili malfermis yunnan-birman ŝoseon, refunkciigis la kanalon por ricevi fremdlandajn helpojn, kaj kreis kondiĉojn por la rebato de trupoj de la aliancitaj landoj en Birmo.\n\nSur la postfronta batalkampo la Oka-voja Armeo, la Nova Kvara Armeo kaj aliaj fortoj sub la gvido de la Komunista Partio de Ĉinio adoptis flekseblajn strategiojn por batali kontraŭ la agresanta armeo de Japanio kaj sin fortigi. En la 20a de aŭgusto 1940 pli ol cent regimentoj el la Oka-voja Armeo eliminis 250 mil membrojn de la marioneta armeo kaj de la japana armeo, kaj tiel komplete paralizis la ĉefajn trafikliniojn okupatajn de la japana armeo en norda Ĉinio.\n\nInter la jaroj 1941 kaj 1943 la japana armeo koncentris siajn fortojn kaj komencis \"rastan batalon\" al kontraŭjapanaj bazoj sur postfronta batalkampo en norda, centra kaj suda Ĉinio. Tamen la armitaj fortoj de la Komunista Partio de Ĉinio elkreskis dum la batalado. La postfronta batalkampo fariĝis la ĉefa batalkampo, kaj la trupoj de la Komunista Partio de Ĉinio fariĝis la ĉefaj fortoj de la kontraŭjapana rezistmilito. Ili lanĉis kontraŭatakon sur la postfronta batalkampo en partaj regionoj ekde la jaro 1944 kaj komencis kompletan kontraŭatakon en la jaro 1945.\n\nLa kunago de la batalkampoj fronta kaj postfronta atakis kaj retenis la ĉefajn fortojn de la japana terarmeo. Laŭ statistikoj, dum la pacifika milito la japana terarmeo havis 51 diviziojn, interalie 35 estis en Ĉinio kaj dek en sudorienta Azio. Preskaŭ 70% da japana terarmeo estis sur la ĉina batalkampo, dum nur malpli ol 20% da ĝiaj trupoj estis senditaj al la pacifika milito. Kiam la milito finiĝis, la nombro de la japanaj soldatoj sur la ĉina batalkampo superis tiun por la pacifika milito.\n\nLa supraj faktoj kaj donitaĵoj montras, ke Ĉinio estis versence la ĉefa batalkampo en Azio. En la 6a de januaro 1945 la eksa usona prezidento Franklin Delano Roosevelt laŭdis Ĉinion: \"Ni ne forgesos, kiel la ĉina popolo rezistis kontraŭ la barbara atako de japanoj kaj retenis grandan nombron da malamikoj en vastaj regionoj de Azio dum pli ol sep jaroj.\"\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Ĉinio publikigis emblemon memorfestantan 80-an datrevenon de venko en milito kontraŭ japana agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/21/content_117887849.htm", "title": "Kontraŭstari ĉiujn formojn de hegemonismo kaj perforto", "published": "2025-05-21 00:00:00", "content_text": "La jaro 2025 markas la 80-an datrevenon de la venko de Ĉinio en la Kontraŭjapana Rezistmilito kaj la Monda Kontraŭfaŝisma Milito.\n\nDe la 7-a ĝis la 10-a de majo, laŭ invito de rusa prezidento Vladimir Putin, ĉina prezidanto Xi Jinping vizitis Rusion kaj ĉeestis la celebradon de la 80-a datreveno de la Venko de Sovetio en la Granda Patriota Milito.\n\nKrome, li publikigis subskribitan artikolon titolitan \"Prenante historion kiel gvidilon, kune krei estontecon\" en la\n\nRusa Gazeto\n\n.\n\nLa artikolo emfazas: \"Ni devas ĉerpi saĝon kaj forton el la profundaj lecionoj de la dua mondmilito kaj la granda venko en la kontraŭfaŝisma milito, kontraŭstari ĉiujn formojn de hegemonismo kaj perforto, kaj kune krei pli belan estontecon por la homaro.\"\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Ĉinio publikigis emblemon memorfestantan 80-an datrevenon de venko en milito kontraŭ japana agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/22/content_117887862.htm", "title": "Luoyang-ponto: Histori-kultura heredaĵo de Quanzhou", "published": "2025-05-22 00:00:00", "content_text": "Luoyang-ponto estas ikona vidindejo de la urbo Quanzhou de Fujian-provinco, sudorienta Ĉinio. Ĝia konstruado komenciĝis en la jaro 1053 kaj finis en la jaro 1059. Ĝi estas la unua granda ponto konstruita en Quanzhou, longa je 731 metroj, kaj alprenis la plej avangardajn konstru-teknikojn de tiu epoko, ekzemple uzo de tajdoj por faciligi la transportadon de la pezaj ŝtonoj uzitaj en la konstruado, kaj kulturado de ostroj sur la bazo de la ponto por fortikigi ĝian strukturon. Pro tio, ĝi estas majstroverko de antikva inĝenierio pri konstruado de longdistancaj pontoj. En antikveco, Luoyang-ponto estis esenca por transportado inter la urboj Quanzhou kaj Fuzhou.\n\nNuntempe multaj turistoj vizitas Luoyang-ponton.\n\nDomo konstruita en insulo apud la ponto\n\nBoatoforma bazo kun ostroj por pliforigi ĝian strukturon\n\nVizitanto fotas statuon de diino Mazu, protektanto de maristoj kaj ĉiuj homoj, kies vivo rilatas al la maro.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio publikigis emblemon memorfestantan 80-an datrevenon de venko en milito kontraŭ japana agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/22/content_117887889.htm", "title": "\"La Zono kaj Vojo\" plivastigas vojojn por kunlaboro inter latinamerikaj kaj karibaj landoj", "published": "2025-05-22 00:00:00", "content_text": "de Juan Enrique Serrano-Moreno*\n\nEn la pasintaj 10 jaroj, pli ol 20 landoj de latinamerika kaj kariba regiono aliĝis al la iniciato \"La Zono kaj Vojo\", esprimante sian deziron kunlabori kun Ĉinio por plibonigi infrastrukturan konekteblecon kaj akceli komercon kaj investon.\n\nLa iniciato malfermis novan kanalon por ke la registaroj de latinamerikaj kaj karibaj landoj plivastigu siajn internaciajn partnerecojn en kunteksto ĉiam pli difinita de geopolitika konkurenco.\n\nKvankam la iniciato produktis modestajn rezultojn en infrastruktura disvolviĝo en la latinamerikaj kaj karibaj landoj kompare kun ĝiaj atingoj en konstruado de ekonomiaj koridoroj inter Ĉinio kaj Sudorienta Azio kaj Eŭropo, la strategia graveco de la kunlaboro inter Ĉinio kaj tiuj landoj ne povas esti preteratentita.\n\nLa plej emblema projekto en Latin-Ameriko estas la haveno Chancay en Peruo. Evoluigita de la Ĉina Oceana Ŝipa Kompanio, la projekto Chancay estigis la unuan profundakvan havenon ĉe la okcidenta marbordo de Sud-Ameriko, kiu reduktos transmaran veturtempon inter Sud-Ameriko kaj Ĉinio je ĉirkaŭ 10 tagoj, plibonigante regionan konekteblecon kaj poziciigante Peruon kiel loĝistikan centron en la regiono.\n\nKrome, instituciaj kadroj kiel duflankaj liberkomercaj interkonsentoj devus esti ĝisdatigitaj por reflekti novajn prioritatojn, kaj estontaj kunlaboraj interkonsentoj devus inkluzivi mediajn paragrafojn, komunajn novigajn fondusojn kaj mekanismojn por industria plibonigo. Ĉi tiuj instrumentoj certigos, ke investoj rilataj al \"La Zono kaj Vojo\" helpos plibonigi konekteblecon kaj atingi longperspektivajn evoluigajn celojn. Alivorte, la pasinta jardeko jam metis la fundamenton por pli strategia engaĝiĝo, kaj en la sekvaj jaroj oni devus fokusiĝi al plifortigo de la rezistkapablo de institucioj, ekosistemoj kaj produktiveco.\n\nLa potencialo por reciproke utila kunlaboro, kiu estas alta, estas disvastigita tra kampoj kiel havenoj kaj fervojoj, verda hidrogeno kaj bateria valorĉeno.\n\n*Juan Enrique Serrano-Moreno estas el la Instituto de Internaciaj Studoj, Universitato de Ĉilio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis emblemon memorfestantan 80-an datrevenon de venko en milito kontraŭ japana agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/23/content_117887905.htm", "title": "Slovenio serĉas pli profundan kunlaboron kun Ĉinio", "published": "2025-05-23 00:00:00", "content_text": "Matevz Frangez, ŝtata sekretario ĉe la Ministerio pri Ekonomio, Turismo kaj Sporto de Slovenio, estis intervjuita de ĉina amaskomunikilo en la 19-a de majo.\"Slovenio fieras pri rapide kreskantaj industrioj de artefarita intelekto kaj blokĉeno, kaj elstaras en intelekta fabrikado kaj robotiko,\" diris Frangez. \"Nia lando estas la sepa plej robotigita ekonomio en la mondo, subtenata de nia fortika noviga ekosistemo kaj esplora infrastrukturo.\"\n\nPri la ĉin-slovena partnereco, grava kulminaĵo estas la akiro de la slovena marko Gorenje fare de la ĉina aparat-giganto Hisense, sekvata de la establo de ĝia Tutmonda Noviga Centro en Slovenio.\n\nEkzistas signifaj ŝancoj por kunlaboro inter Slovenio kaj Ĉinio en tiaj kampoj kiel aŭtomobiloj, kuraciloj, manĝaĵoj, turismo kaj sportoj, kaj havena loĝistiko, li rimarkis.\n\n\"Slovenio estas ne nur la perfekta enirejo por Ĉinio en la eŭropan merkaton, sed ankaŭ ŝlosila centro por eksportado de ĉinaj varoj al Eŭropo,\" li diris.\n\nEn la aŭtomobila industrio, Slovenio aktive esploras partnerecojn kun ĉinaj elektroveturilaj fabrikantoj kaj estas preta gastigi instalaĵojn por produktado de ĉinaj elektraj aŭtomobiloj.\n\nLi emfazis, ke Slovenio estas unu el la EU-landoj, kiuj publike kontraŭstaris la trudadon de tarifoj al ĉinaj elektraj veturiloj, kaj reasertis la deziron de Slovenio konstrui longdaŭrajn kaj fidindajn partnerecojn kun Ĉinio. \"Temas ne nur pri merkata aliro, sed ankaŭ pri daŭripova kaj reciproke utila disvolvado,\" li diris. \"Ni povas esti interesa kaj fidinda partnero kaj eŭropa ankrejo de grandaj landoj kiel Ĉinio.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio publikigis emblemon memorfestantan 80-an datrevenon de venko en milito kontraŭ japana agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/23/content_117889899.htm", "title": "Bama-tekompanio, fama marko de Fujian-provinco", "published": "2025-05-23 00:00:00", "content_text": "Fondita en 1997, Bama estas fama tekompanio, kies sidejo troviĝas en la urbo Quanzhou de Fujian-provinco, sudorienta Ĉinio. La kompanio fokusas sur produktado, procezado kaj komerco de altkvalitaj teoj, aparte variaĵo de oolong-teo konata kiel Anxi Tieguanyin. Ĝi havas la prestiĝan titolon de Longhistoria Tradicia Marko de Ĉinio kaj multaj el ĝiaj teoj gajnis atestilojn pri pureco, taŭgeco por vegana dieto, mediamika produkto ktp.\n\nTekampo de Bama en Quanzhou\n\nFunkciulino de Bama-tekompanio bonvenigas gastojn per teceremonio.\n\nEn 2018 ĉina prezidanto Xi Jinping kaj barata ĉefministro Narendra Modi trinkis teon produktitan de Bama-tekompanio ĉe la orienta lago de la urbo Wuhan.\n\nDeponejo de pu'er-teo en la sidejo de Bama-tekompanio. Tiu teo, plukita el antikvaj sovaĝaj tearboj en Yunnan-provinco, estas konservata en ĉambro kun rigora kontrolo de temperaturo kaj humideco por konservi ĝiajn guston kaj aromon.\n\nEn aprilo 2018, kiam ĉina prezidanto Xi Jinping kaj barata ĉefministro Narendra Modi renkontiĝis ĉe la orienta lago de la urbo Wuhan en Hubei-provinco, Bama-tekompanio provizis al ili kompletan teceremonian servon. En novembro 2019, dum la unua Ĉina Internacia Importa Ekspozicio en Ŝanhajo, ĉina prezidanto Xi Jinping renkontis francan prezidenton Emmanuel Macron en Yuyuan-ĝardeno kaj tie ili traktis gravajn ŝtatajn aferojn, trinkante teon produktitan de Bama-tekompanio. Ĉu vi ŝatus gustumi Bama-teon?\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉinio publikigis emblemon memorfestantan 80-an datrevenon de venko en milito kontraŭ japana agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/26/content_117892195.htm", "title": "Mi Ankoraŭ Estas Ĉi Tie vekas ĉinan intereson pri Brazilo", "published": "2025-05-26 00:00:00", "content_text": "Dum monatoj mi sekvis kun granda intereso per la amaskomunikiloj la furoron pri la brazila filmo\n\nMi Ankoraŭ Estas Ĉi Tie\n\n(Portugale: Ainda Estou Aqui) en Brazilo kaj la mondo. Tiu filmobiografio pri la brazila advokatino kaj aktivulino Eunice Paiva, reĝisorita de Walter Salles, altiris mian atenton.\n\nPremiero de Mi Ankoraŭ Estas Ĉi Tie en Ĉinio\n\nMi kaj miaj brazilaj amikoj en Ĉinio ĝojegis pro la Ora Globo por plej bona aktorino gajnita de Fernanda Torres, la tri nomumoj al la Oskar-premio, kaj la senprecedenca Oskar-premio por plej bona fremdlanda filmo — la unua por Brazilo — krom aliaj gravaj premioj en Kinofestivalo de Venezo kaj aliaj. Ni entuziasme subtenis la filmon kvazaŭ apogantoj de futbalteamoj, pro la homoj envolvitaj en la projekto, la kritiko, la rakonto, sed ni ne spektis ĝin, ĉar ĝi ne estis montrata en ĉinaj kinejoj.\n\nDum la filmo ne estis havebla ĉi tie, mi akiris kopion de la samnoma libro, verkita de Marcelo Rubens Paiva, kiu inspiris la filmon. Mi malkovris, ke la memoroj rakontitaj de la aŭtoro bone kongruas kun informoj, kiujn mi legis en aliaj verkoj pri la Militista Diktaturo (1964-1985) en Brazilo. La kongrueco de tiuj pluraj rakontoj montras la aŭtentecon de la historiaj faktoj — nuntempe pridubataj de reviziistoj, kiuj senhonte neas, ke tio okazis.\n\nĈina premiero\n\nMi Ankoraŭ Estas Ĉi Tie\n\nestis prezentita en speciala sesio dum la Pekina Kinofestivalo meze de aprilo. La biletoj rapide disvendiĝis, ĉiuj volis aĉeti ilin. Kiam mi eksciis, ili jam estis forvenditaj.\n\nEn la 11-a tago de ĉi tiu monato, kelkaj kinejoj ekmontris antaŭpremieron de la filmo. Tiam mi kaj kelkaj amikoj kune vizitis kinejon por spekti ĝin. La longa filmo estas prezentata en Ĉinio kun originala sono kaj ĉinlingvaj subtekstoj. Mi ĉeestis la sesion de la 17-a horo kaj 20 minutoj, kaj dum la tago mi ricevis mesaĝojn de ĉinaj amikoj, kiuj spektis pli fruan sesion. Estis interese rimarki la subitan intereson pri Brazilo kaj la deziron pli bone koni la landon kaj ĝian kulturon.\n\nSed la oficiala premiero en Ĉinio okazis la sekvan tagon, kun ĉeesto de aŭtoritatoj kaj invititoj, inkluzive de la brazila Unua Damo Janja Lula da Silva; Dilma Rousseff, prezidanto de la Nova Disvolva Banko, eksprezidanto de Brazilo kaj ekspolitika malliberulo; kaj Zhou Yongmei, edzino de la ĉina ambasadoro en Brazilo.\n\nDilma Rousseff, Janja Lula da Silva kaj Zhou Yongmei spektas la filmon.\n\nGravas memori, ke ĉi tiu filmo ne povus esti farita sen la kontribuo de Dilma Rousseff: Dum ŝia unua oficperiodo kiel prezidento de Brazilo, ŝi kreis la Nacian Komisionon pri Vero por esplori misfarojn de la diktaturo kaj doni respondojn al familioj de homoj malaperigitaj dum tiu epoko, inkluzive de la familio Paiva. Sen la laboro de tiu komisiono, Marcelo Rubens Paiva ne estus havinta la materialon, kiun li uzis por verki la libron, kiu inspiris la filmon. En sia parolado, Janja dividis kun la publiko leteron de la aktorino Fernanda Torres (ĉefrolulino de la filmo) al la ĉina spektantaro. Ankaŭ ĉeestis Xu Yang, direktoro de la internacia fako de la Ĉina Nacia Filma Administracio kaj Ren Yue, vicprezidanto de la Ĉina Filma Grupo, kiu ankaŭ parolis. Walter Salles (reĝisoro de la filmo) parolis per video.\n\nEn la 15-a de majo la filmo estis lanĉita en ĉinaj kinejoj – montrata en pli ol 10 000 kinejaj salonoj. Tre verŝajne ĝi atingos rekordan enspezon por brazila filmo en Ĉinio, ĉar la ĉina publiko, laciĝinta de holivudaj kliŝoj, nun malkovras, ke bonaj filmoj ne venas nur el Usono.\n\nOnidiroj pri Ĉinio evidentiĝis falsaj\n\nDum la lastaj monatoj – kaj precipe en la semajno antaŭ la ĉina premiero de\n\nMi Ankoraŭ Estas Ĉi Tie\n\n– mi ofte legis en ĉinaj sociaj retejoj demandojn kaj komentojn de brazilanoj pri supozata cenzuro de la filmo en Ĉinio. Multaj el ili eĉ asertis, ke la longa filmo fariĝus mallonga pro troaj tranĉoj. Estas vere, ke filmoj en Ĉinio bezonas aprobon de reguligaj instancoj, kiuj kontrolas ĉu la enhavo kongruas kun koncernaj leĝoj kaj regularoj. Sed male ol la antaŭjuĝoj de multaj eksterlandanoj, kutime oni forigas nur scenojn konsideratajn maldecaj aŭ kun tro da perforto – politikaj enhavoj mem ne estas problemo.\n\nLa sesio, kiun mi ĉeestis, komenciĝis precize je la 17-a horo kaj 20 minutoj. Kiam ĝi finiĝis, mia horloĝo montris jam post la 19-a kaj duono (mi ne bone memoras, sed estas preskaŭ certa, ke estis la 19-a kaj 35 minutoj). Hejmenirinte, mi kontrolis la oficialan daŭron de la filmo: 2 horoj kaj 15 minutoj. La filmo estas montrata sen tranĉoj – kio evidentigas malvera pri la malnova mito pri politika cenzuro en Ĉinio.\n\nIronie, la bildo de Ĉinio kiel \"diktaturo, kiu subpremas publikan diskuton\" devenas rekte el la propagando de la brazila militista diktaturo – reĝimo, kiu ja malpermesis kritikojn kaj kontraŭleĝe spionis, arestis, torturis kaj mortigis homojn. Jen alia ironio: ĉinaj komunistoj ne fondis diktaturon, sed liberigis la landon de la reĝimo de Ĉiang Kai-ŝek, kiu en Taiwan trudis la blankan teroron – subpremante opoziciulojn per drakonaj leĝoj, ekzemple la 38-jara militleĝo (1949-1987), kies vundoj daŭre restas.\n\nĈiang Kai-ŝek havis bonajn rilatojn kun la brazilaj militistoj kaj eĉ havis agentojn en Brazilo. Tri tagojn post la puĉo de 1964, kiam naŭ ĉinoj senditaj de Pekino estis arbitre arestitaj kiel parto de fraŭdo por konvinki la publikon, ke la militistoj \"savis Brazilon de komunismo\", la agentoj de Ĉiang Kai-ŝek en Brazilo estis uzataj kiel interpretistoj – kaj, laŭ historiaj dokumentoj, kreis falsajn pruvojn kontraŭ la arestitoj.\n\nEĉ post la historia vizito de Nixon al Ĉinio en 1972, la brazila reĝimo – fidele sekvanta Usonon – hezitis alproksimiĝi al Pekino. Kiel malkaŝis la ĵurnalistoj Ciça Guedes kaj Murilo Fiuza de Melo en la libro\n\nLa Kazo de la Naŭ Ĉinoj\n\n, inter la altranguloj de la brazila reĝimo, pluraj estis kontraŭaj al estigo de diplomatiaj rilatoj kun socialisma Ĉinio, nuntempe la plej granda komerca partnero de Brazilo, kaj ili kaŝe agadis por malrapidigi plifortigon de dulandaj rilatoj.\n\nLa libro kaj la filmo\n\nRakontita unuapersone, la libro\n\nMi Ankoraŭ Estas Ĉi Tie\n\nhavas kiel kerna temo Alzheimer-malsano, kiu iom post iom formanĝas la memoron kaj racion de Eunice Paiva dum ŝiaj lastaj vivojaroj. Ŝia filo, Marcelo Rubens Paiva, verkis la libron kvazaŭ ĝi estas urĝa klopodo konservi tion, kion la malsano kaj tempo estis klopodantaj forviŝi. Sed en ĉi tiu peno rememori sian patrinon, Marcelo iras pli foren: li rekreas ne nur ŝian vivon, sed ankaŭ sian propran infanaĝon, la diktaturon, la malaperon de sia patro Rubens Paiva, kaj la lukton de la familio por vero, memoro kaj justico. Walter Salles brile tradukis la libron al la kinarta lingvaĵo. Li evitis la kliŝon uzi Marcelon kiel rakontanton kaj anstataŭe donis ĉefrolon al Eunice, ludita de du eksterordinaraj aktorinoj: Fernanda Torres (juna Eunice) kaj Fernanda Montenegro (maljuna Eunice).\n\nLegante la detalajn priskribojn pri la torturo suferita de Rubens Paiva en malliberejo, mi antaŭvidis filmon plenan de perfortaj scenoj. Sed Salles evitis tiun vojon kaj prefere fokusis sur la perspektivo de Eunice – la edzino, kiu ne sciis, kio okazis al sia edzo kaj luktis por akiri informojn pri li. La turmento de ne-scio pri la sorto de Rubens Paiva igas la filmon angorplena. Tiu angoro estas pliigita de la kamerao fukusanta sur la okuloj kaj vizaĝ-esprimoj, kiuj malkaŝas profundan emocian suferon. Scenoj pri fizika torturo estus malpli turmentaj ol la silentaj okuloj de Fernanda Torres.\n\nEn la libro, la sango en la koridoro klare rilatas al la transporto de la kadavro de Rubens Paiva, kaj poste soldatoj haste lavas la plankon por forigi pruvojn. En la filmo, tiuj du scenoj aperas sen klarigo, sed subkonscie ni komprenas, ke la sango surplanke simbolas lian morton, kaj lavado de la planko reprezentas la klopodon forigi lin el nacia memoro. La sceno de lia filino rigardante la maron antaŭ la translokiĝo al San-Paŭlo, estas pli ol adiaŭo al Rio-de-Ĵanejro: ĝi estas senvorta adiaŭo al la patro, kies kadavro – laŭ rakontoj de kelkaj militistoj – estis ĵetita en la maron.\n\nLa titolo\n\nMi Ankoraŭ Estas Ĉi Tie\n\nen la libro rilatas al Eunice suferanta de Alzheimer-malsano, kio lasis ŝin vivanta plejparte de la tempo en sia ena mondo, sed foje interagante kun aliaj homoj kvazaŭ postulante sian ekziston: \"Mi ankoraŭ estas ĉi tie.\" Sed la filmo ne eksplicite klarigas tion, donante al la titolo plurajn eblajn interpretojn, kiuj riĉigas ĝian signifon. Prava elekto, konsiderante, ke en la filmo la malsano ne havas kernan rolon.\n\nEn la libro, maljuna Eunice – spektante televidan raporton pri sia edzo – ekkrias \"Vidu! Vidu!\" kaj poste flustras \"kompatinda\". En la filmo, Fernanda Montenegro majstre rekreas tiun scenon senvorte, per rigardo tiel potenca, ke ĝi forskuas la koron de spektanto. La potenca silenta mesaĝo de ŝiaj okuloj kreas scenon emocie pli fortan ol tiu okazinta en reala vivo. Dum spektado de ĝi, mi vane atendis la frazojn \"vidu\" kaj \"kompatinda\".\n\nKaj la libro kaj la filmo esprimas indignon pri la senpuno al la torturistoj, kiuj lasis neripareblan truon en la koroj de multaj brazilaj familioj. Kiel la aŭtoro rakontas en la libro: \"La torturinto mortigas ne nur homon, sed ankaŭ la memoron pri li. Kaj se ni silentas, torturinto venkas dufoje.\"\n\nEĥo de la ĉina spektantaro\n\nLa brazila filmo\n\nMi Ankoraŭ Estas Ĉi Tie\n\nricevis varman reagon en Ĉinio. Por plejparto de la spektantoj, ĝi prezentas rakonton, kiu miksas familiarecon kaj fremdecon – ne nur por ĉinoj, sed ankaŭ por azianoj ĝenerale. \"Rigardante ĉion tra la okuloj de virino kaj patrino, mi sentis doloron eĉ pli profundan ol tiu de la viktimo mem. Mi komprenis, kion la diktaturo forprenis de la socio kaj familioj... Mi konservis esperon je la reveno de ŝia edzo. Antaŭ lia malapero, ilia familia vivo estis tiom bela,\" deklaris la japana studentino Ohori Rio, spektinte la filmon.\n\nEn Ĉinio kaj verŝajne ankaŭ en aliaj landoj de Azio, spektantoj fokusiĝis sur Eunice kiel patrino kaj edzino. Ŝia duobla lukto por kreskigi siajn gefilojn kaj postuli justicon por sia edzo – igas ŝin admirinda figuro trans ĉiuj kulturoj. Same grandaj kiel la diferencoj inter la kulturoj de la mondo estas la similaĵoj inter ili. La granda vero estas, ke ni ĉiuj estas egale homaj.\n\nAlia punkto aparte atentata de ĉinoj estas la persistemo kaj rezistemo de Eunice, kvalitoj tre estimataj en la ĉina kulturo. Kiel notis la recenzisto A La Niu Te en sia recenzo pri la brazila filmo: \"Kio igas la filmon tiom kortuŝa ne estas la negativa malamo kaŭzita de la barbaraĵoj de la militista reĝimo, sed la disradianta brilo de patrino sub fortega premo kaj ŝia forta ligo al siaj gefiloj. Tiu pozitiva forto, kiu ŝin gvidas, apartenas al tuta homaro: ĝi estas la amo.\"\n\nKun kvinmiljara historio, la ĉina civilizacio bone komprenas la gravecon de kolektiva memoro kaj konservado de familia memoro. Tiusence, la agado de Eunice por teni vivanta la memoron de sia edzo spegulas la respekton de ĉinoj al prauloj kaj historio kaj evidentigas aron da komunaj valoroj inter la popoloj de la du landoj, kio favoras plifortigon de amikeco inter ambaŭ. Malgraŭ geografia distanco, Brazilo kaj Ĉinio kundividas multajn komunajn valorojn kaj sentojn.\n\nPluraj ĉinoj ankaŭ substrekis mesaĝon de optimismo en la filmo. Mia amiko Lan Tianhong, doktoriĝonto ĉe Universitato Minzu de Ĉinio, komentis: \"Ĝi estas realisma majstroverko, kies kerna mesaĝo estas optimismo: ridu eĉ antaŭ malbono – tio estas inspiro por ĉiuj.\"\n\nFavora momento por plifortigo de kulturaj interŝanĝoj\n\nLa premiero de\n\nMi Ankoraŭ Estas Ĉi Tie\n\nen Ĉinio koincidis kun la ŝtata vizito de prezidento Lula, kiam pluraj interkonsentoj estis subskribitaj, profundigante kunlaborojn en pluraj sektoroj. Mi delonge diras, kaj plu insistos en tio, ke kvankam Brazilo kaj Ĉinio estas gravaj partneroj en BRICS kaj tutmonda sudo, kulture ambaŭ daŭre estas fremdaj unu al alia. Averaĝa ĉino scias nenion pri Brazilo krom futbalo, karnavalo kaj rostita viando, dum averaĝa brazilano nenion scias pri Ĉinio krom tio, ke ĝi estas la lando de kungfuo, la Granda Muro kaj tabloteniso.\n\nBrazila aktorino Daniela Tassy, nome de la Konsilio de Brazilaj Civitanoj de Pekino, donas florojn al Dilma Rousseff kaj Janja Lula da Silva.\n\nKiam mi transloĝiĝis al Pekino, nova mondo malfermiĝis antaŭ miaj okuloj, kaj mi konas ĉinojn, kiuj sentis la samon post iom da tempo en Brazilo. Kulture koni unu la alian estas esenca afero por faciligi negocojn kaj interŝanĝojn en ĉiuj kampoj. La sukceso de\n\nMi Ankoraŭ Estas Ĉi Tie\n\nen Ĉinio multe kontribuas por veki pli grandan intereson pri la brazila kulturo kaj sekvas alian furoron pri Brazilo en la lando: la kapibaroj, kiuj fariĝis modo ĉi tie pasintjare, kvankam malmultaj ĉinoj scias, ke kapibaro estas sudamerika besto.\n\nLa 12-an de majo, kelkajn horojn antaŭ la premiero de la filmo en Ĉinio, mi estis informita, ke ĉina eldonisto pristudas publikigi en la ĉina ĉeftero tradukon de la libro, kiu originis de la filmo. Mi forte apogas tiun projekton kaj esperas, ke ĝi efektiviĝos. Literaturo estas grava kampo por kulturaj interŝanĝoj inter Brazilo kaj Ĉinio, sed malgraŭ la grandega potencialo de kunlaboroj en tiu kampo, tre malmultaj verkoj de unu lando estas tradukataj kaj eldonataj en la alia lando.\n\nAnkaŭ gravas memori, ke 2026 estos la Kultura Jaro Brazil-ĉina. Nun estas la ĝusta tempo por profundigi kulturajn interŝanĝojn, ĉar necesas planti ĉijare por rikolti venontjare. Kaj subite la brazila aktorino Daniela Tassy, kiu vivas en Ĉinio, donis al mi bonegan novaĵon: la filmo\n\nVaganta Tero 2\n\n, en kiu ŝi aktoras, finfine estos lanĉita en brazilaj kinejoj. Laŭ raporto publikigita en la brazila kinarta retejo Omelete, tiu ĉina sciencfikcia longfilmo debutos en brazilaj kinejoj en junio.\n\nVerkis: Rafael Henrique Zerbetto\n\nFotoj: HiShow\n\n<span style=\"font-family: \"times new roman\"; font-size: 20px;\">Bama-tekompanio, fama marko de Fujian-provinco - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/27/content_117897240.htm", "title": "Forpasis sinjoro Wang Chongfang", "published": "2025-05-27 00:00:00", "content_text": "La 26-an de majo 2025 forpasis en Jiangsu-provinco la veterana\n\nĉina Esperanto-\n\ntradukisto Wang Chongfang. La estimata sinjoro naskiĝis en 1936 kaj esperantistiĝis en 1953. Dumvive li klopodis por edukado kaj Esperanta tradukado. Li kompilis du grandajn vortarojn ĉin-Esperantan kaj Esperanto-ĉinan, kaj esperantigis klasikaĵojn kiel\n\nDao De Jing de Laŭzi\n\n,\n\nAnalektoj de Konfuceo\n\nkaj aliaj. Li estis konsilanto de la Ĉina Esperanto-Ligo, vicprezidanto de Jiangsu-a Esperanto-Asocio kaj honora prezidanto de Zhenjiang-a Esperanto-Asocio. Lia forpaso estas grava perdo por la ĉina esperantujo. Funebrante lin, ĉinaj esperantistoj heredos lian spiriton kaj daŭre antaŭenigos la ĉinan Esperanto-movadon.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/27/content_117897741.htm", "title": "Ĉinio ellaboris agadplanon pri ciferecaj kaj inteligentaj provizĉenoj", "published": "2025-05-27 00:00:00", "content_text": "La 26-an de majo Ĉinio publikigis agadplanon por akceli la disvolviĝon de ciferecaj kaj inteligentaj provizĉenoj, kio estas parto de pli vastaj klopodoj por ilia modernigo.\n\nLa agadplano, komune publikigita de la Ministerio pri Komerco kaj sep aliaj departementoj, rekomendas alprenon de pintnivelaj teknologioj kiel artefarita intelekto, interreto de aĵoj kaj blokĉeno por antaŭenigi ciferecigon, intelektigon kaj antaŭvidpovon de provizĉenoj.\n\nLaŭ la ministerio pri komerco, la plano promesas plibonigi la agrikulturajn provizĉenojn, disvolvi inteligentajn provizĉenojn de fabrikado, plifortigi la integriĝon de provizĉenoj en la sektoro de pogranda komerco, optimumigi podetalajn provizĉenojn kaj redukti loĝistikajn kostojn.\n\nNun Ĉinio plie klopodas plibonigi la sistemojn por la elasteco kaj sekureco de industri- kaj provizĉenoj, antaŭenigi plenan integriĝon inter la reala ekonomio kaj la cifereca, kaj instigi entreprenojn apliki ciferecajn kaj inteligentajn teknologiojn por transformi kaj altgradigi tradiciajn industriojn.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Forpasis sinjoro Wang Chongfang - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/28/content_117899575.htm", "title": "Brita akademiulo: Usonaj tarifoj estas ŝarĝo al ĝi mem", "published": "2025-05-28 00:00:00", "content_text": "Asit K. Biswas, akademiano kaj vizitanta profesoro ĉe la Universitato de Glasgovo, emfazis la urĝan bezonon forlasi troajn tarifojn, alvokante al la ne-politikigo de komerco. Biswas ankaŭ atentigis, ke la nekonsekvenco de usonaj politikoj estas malutila por ĝia mez- ĝis long-perspektiva disvolviĝo kaj povus konduki aliajn landojn rigardi Ĉinion kiel pli fidindan kaj stabilan partneron. En intervjuo kun ĉina amaskomunikilo, li diris jene:\n\nLa obsedo de la usona registaro pri tarifoj jam metis pezan ŝarĝon sur usonajn konsumantojn kaj industriojn, kaj ĝi neniam gajnus en la tarifmilito. Dum la unuaj kvar monatoj post la enoficiĝo de usona prezidento, la nediskriminaciaj tarifoj de la usona registaro kaŭzis interrompojn kaj eroziis la fidon de investantoj en la usona merkato kaj la financa sektoro, kiel reflektite en la fluktuoj en la usona ekonomio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinio ellaboris agadplanon pri ciferecaj kaj inteligentaj provizĉenoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/29/content_117902183.htm", "title": "Reveno al Fujian post naŭ jaroj ekde mia unua vizito", "published": "2025-05-29 00:00:00", "content_text": "En la unuaj kelkaj jaroj post translokiĝo al Ĉinio en 2015, mi pasigis pli da tempo en Pekino kaj la plejparto de miaj vojaĝoj estis al najbaraj provincoj en la nordo de la lando. Tiutempe al sola suda provinco, kiun mi havis la ŝancon viziti dufoje estis Fujian, kiun mi vizitis en 2016 kaj 2017. La provinco ravis min laŭ aparta maniero, ĉar tie mi havis mian unuan kontakton kun multaj elementoj de la ĉina kulturo kaj ekmalkovris, kiom riĉa kaj diversa estas ĉi tiu antikva civilizo.\n\nLotusflora lago, unu el la plej vizitataj lokoj en Universitato de Xiamen\n\nFujian rapide fariĝis unu el miaj plej ŝatataj lokoj en Ĉinio, kvankam mia sperto en la provinco limiĝis preskaŭ tute al la urbo Fuzhou, kie mi pasigis entute preskaŭ du semajnojn dum miaj unuaj du jaroj en la lando. Mi ankaŭ rapide vizitis Quanzhou-on en 2016, restante malpli ol unu tagon en la urbo. Kvankam la provinco vere plaĉis al mi, mi ne vizitis ĝin dum pluraj jaroj. Nur pasintjare, dum la ĉina novjara ferio, mi revenis al Fujian, pli precize al la urbo Xiamen, por pasigi kelkajn tagojn. Kaj en majo de ĉi tiu jaro mi iris al Xiamen kaj Quanzhou en oficvojaĝo, kio permesis al mi pli bone koni la provincon kaj taksi ĝian evoluon.\n\nEkzemplo pri mediprotekto\n\nDum miaj unuaj du jaroj en Pekino, la aerpoluado estis tiel severa, ke mi maltrafis la bluan ĉielon. Nur en 2017, post du jaroj en Ĉinio, mi ekrimarkis signifan plibonigon de la aerkvalito, kaj lastatempe la pekina registaro publikigis raporton indikante, ke en 2024 la urbo por la kvara sinsekva jaro plenumis la aerkvalitajn normojn, ĉi-foje spertinte nur du tagojn da severa poluado. En miaj unuaj jaroj en Ĉinio, kiam la aero en Pekino kaj najbaraj provincoj estis tre poluita, vojaĝi al Fujian estis malofta ŝanco spiri freŝan aeron: La provinco ĉiam estis unu el la ĉampionoj de Ĉinio pri mediprotektado, konservado de arbaroj, aer- kaj akvokvalito, inter pluraj aliaj mediaj indikiloj.\n\nUnu el la plej memorindaj scenoj de mia unua vizito al Fujian estis, kiam mi vidis rivereton fluantan tra la centro de la urbo Fuzhou kaj estis impresita de la kristalklara akvo, kiu permesis al mi vidi la ŝtonetojn ĉe la fundo de la lito kaj la fiŝojn naĝantajn, io rara en granda urbo de iu ajn lando. Unu faktoro, kiu faras Fujian ĉampiono pri mediaj indikiloj, kaj mi nur antaŭ nelonge informiĝis pri tio, estas la abundo de krutaj terenoj kun arbaroj kaj roka grundo. Nur en iuj lokoj, kiel marbordaj regionoj kaj ebenaĵoj, la grundo estas pli taŭga por agrikulturo.\n\nCetere, kadre de agrikulturo, Fujian estas fama pro siaj teoj, kies eksportado estis tiel grava en la pasinteco, ke la vorto teo en fujian-a dialekto fine originis la vortojn teo en Esperanto, tea en la angla, té en la hispana, inter pluraj aliaj lingvoj uzantaj tiun radikon. Fujian ankaŭ elstaras en la produktado de tropikaj fruktoj. Fakte, tie mi unuafoje en Ĉinio vidis gujavon, karambolfrukton kaj akaĵuon, kaj ĉiufoje kiam mi iras al Fujian mi kaptas la ŝancon manĝi tiujn fruktojn, kiuj estas malpli popularaj en la nordo.\n\nHejmoloko de komercistoj\n\nLa samaj geografiaj trajtoj, kiuj helpis konservi la medion de la provinco tiel bone, ankaŭ kreis kuirarton riĉan je pladoj faritaj de fiŝoj kaj maraĵoj, kaj pelis lokajn homojn sin dediĉi al la internacia komerco. Fakte, keĉupo, unu el la plej popularaj kondimentoj en la mondo, originis en Fujian: la nomo origine aludis al fermentinta fiŝsaŭco, kiu fariĝis populara ĉe alilandaj komercistoj pri spicaĵoj vizitantaj la havenojn de la provinco. La recepto estis adaptita eksterlande ĝis ĝi atingis la nunan version, kiu uzas tomaton anstataŭ fiŝon por igi la produkton pli bonpreza kaj dolĉa.\n\nAntaŭ jarcentoj, multaj familioj de Fujian komencis sendi sian pli aĝan filon eksterlanden por faciligi komercon kun Ĉinio, tiel estigante oportunojn ankaŭ por tiuj restintaj en Ĉinio, kaj nuntempe granda ono de la ĉinoj loĝantaj eksterlande estas origine el Fujian. Studoj pri la ĉina diasporo indikas, ke 90% de ĉinaj enmigrintoj kaj iliaj posteuloj devenas de nur kvar provincoj ĉe la sudorienta marbordo de Ĉinio: Guangdong, Fujian, Hainan kaj Zhejiang. Tiuj kvar provincoj havas fortan komercan tradicion, kiu inkluzivas la internacian komercon.\n\nLa historio de la mara Silka Vojo estas rakontata eĉ per tetasoj.\n\nFujian elstaras pro sia forta komerca kulturo ligita al la antikva mara Silka Vojo, sia entreprenema kulturo kaj sia strategio krei komercajn retojn markitajn de forta solidareco, per kiu ĉiu fujianano helpas aliajn prosperi. Multaj komencis per malgrandaj entreprenoj kaj fariĝis magnatoj. Inter la ĉinoj el la aliaj menciitaj provincoj, tiuj el Guandong tendencas koncentriĝi pri tradicia komerco; tiuj en Zhejiang preferas estigi familiajn negocojn aŭ fabrikojn, kun diversigita kaj noviga aliro; kaj tiuj el Hainan investas ĉefe en turismon, nemoveblaĵojn kaj komercon de tropikaj fruktoj kaj marproduktoj kun Sudorienta Azio.\n\nEĉ fokusiĝante sur tradiciaj entreprenoj kiel restoracioj, butikoj kaj internacia komerco, multaj entreprenantoj el Fujian atingis eksterordinaran sukceson. Bona ekzemplo estas Chen Jiageng, komercisto kaj filantropo naskiĝinta en Xiamen, kiu 17-jaraĝa translokiĝis al Singapuro por faciligi la negocojn de sia familio en la komercado de rizo. Chen diversigis siajn negocojn kaj konstruis komercan imperion, fariĝante unu el la plej riĉaj viroj en Sudorienta Azio. Post riĉiĝo, li kreis la Bankon de Transmaraj Ĉinoj por helpi ĉinajn komercistojn, fondis lernejojn en Ĉinio kaj Singapuro kiel signon de sia dankemo al kaj sia hejmlando kaj la fremda lando, kiu bonvenigis lin, kaj fondis la prestiĝan Universitaton de Xiamen, listigitan inter la plej bonaj en Ĉinio kaj la mondo.\n\nSed la kazo de Chen ne estas izolita: Pluraj publikaj varoj kaj iniciatoj por antaŭenigi socian bonfarton en la provinco estis financitaj per donacoj de transmaraj fujiananoj. Ili konservas profundan ligon kun sia patrujo, kien la plejmulto el ili revenas post emeritiĝo.\n\nLa plej bela universitata kampuso en Ĉinio\n\nFondonte la Universitaton de Xiamen, Chen Jiageng insistis pri konstruado de kampuso ne nur funkcia, sed ankaŭ bela. La kampuso estis konstruita proksime al la maro kaj havas belan eklektikan arkitekturon, kiu kombinas tipajn sud-fujian-stilajn tegolajn tegmentojn kun novklasikaj kolonoj kaj larĝaj altanoj de eŭropa koloniismo kaj la funkciaj strukturoj de la ĉina modernismo. Plena de belaj ĝardenoj kaj areoj por sportumado kaj distro, la kampuso fariĝis turisma allogaĵo en Xiamen, kies viziton oni povas kombini kun la plaĝo Baoshan kaj la templo Nanputuo, du nepre vizitindaj allogaĵoj de la urbo.\n\nLa universitato eĉ havas muzeon, kie vizitantoj povas koni la historion de la universitato konstruita per donacoj de transmaraj ĉinoj kaj donacita al la registaro en 1937. Antaŭ la muzeo, konstruita en unu el la ikonaj jarcentaj konstruaĵoj de la kampuso, estas la statuo de Chen Jiageng, kies ekzemplo ankoraŭ inspiras multajn ĉinojn esti aŭdacaj en komerco kaj kontribui al la socio. Proksime de tie mi trovis statuon de la verkisto Lu Xun (1881-1936), konsiderata la patro de la moderna ĉina literaturo. Lu Xun instruis historion de ĉina literaturo kaj modernan fikcion en tiu kampuso en 1926. Lia restado en Xiamen daŭris nur kvar monatojn, sed profunde markis la universitaton kaj la landon, ĉar tie li verkis parton de sia grava libro Sovaĝaj Herboj.\n\nQuanzhou kaj kulturo de la mara Silka Vojo\n\nDum mia unua vizito al Fujian en 2016, mi pasigis malpli ol unu tagon en Quanzhou, sed la vizito tiom impresis min, ke mi tre volis iam reveni por pli bone koni tiun urbon, kiu ŝajnis al mi tiel unika kaj speciala kun siaj buntaj ceramikaj tegmentoj, lignaĵoj plenaj de belaj kaj delikataj skulptaĵoj, fasadoj kun unikaj ŝablonoj kaj muroj faritaj el konkoj. Quanzhou estas unu el tiuj urboj, kiuj lasas profundan impreson sur nin pro sia unika beleco kaj historia kaj kultura riĉeco, heredaĵoj de unu el la plej gravaj havenoj en la mondo en la dinastioj Song (960-1279) kaj Yuan (1206-1368). En 2021 Unesko agnoskis Quanzhou kiel mondan heredaĵon pro ĝia historia rolo kiel grava centro de komerco kaj kultura interŝanĝo. Ĉi-foje mi havis bonŝancon resti tri tagojn en la urbo kaj koni ĝin pli bone. La historia centro de la urbo havas viglan noktovivon, kiu daŭras ĝis la 22a horo. Vizitante la butikojn de la urbocentro, oni konstatas la evoluon de turismo en la urbo: Estas multaj vendejoj pri memoraĵoj kaj lokaj specialaĵoj, liverante diversajn aĵojn por ĉiuj gustoj.\n\nMuzikistoj prezentas nanyin-muzikon en Quanzhou.\n\nMi ankaŭ spektis prezentadon de nanyin, ankaŭ konata kiel nanguan, unu el la plej malnovaj stiloj de tradicia ĉina muziko, kun historio de pli ol mil jaroj. Ĉi tiu muzika stilo, kiu originis en la regiono de Quanzhou dum la dinastioj Han (206 a.K.-220 p.K.) kaj Tang (618-907), konservas elementojn de la muziko ludata en antikvaj ĉinaj kortegoj kaj estis inkludita en la liston de Nemateria Kultura Heredaĵo de Homaro de Unesko en 2009. Krome, nanyin-muziko inkluzivas netradiciajn muzikilojn, ekzemple ritmotabulojn -- lignajn tabulojn uzatajn por marki la ritmon de la muziko, kutime ludatajn de la ĉefkantisto -- kaj la akran sonon kreitan per frapado de porcelanaj tetasoj, kiuj reflektas la popolan originon de nanyin-muziko, deveninta de improviza uzo de ĉiutagaj objektoj kiel muzikiloj.\n\nAlia nepre vidinda kultura tradicio estas la pupteatraĵoj. Kun nekredebla lerteco, la artistoj manipulas la pupojn, tiel ke ili faras mimikojn. Ili marŝas, kuras, saltas kaj faras aferojn, kiuj surprizas nin, ekzemple malfermi sakon, teni objektojn, vesti maskon kaj eĉ bicikli!\n\nEvoluo de tradicia kvartalo Wudian\n\nDum mia rapida vizito al Quanzhou en 2016, mi vizitis la tradician kvartalon Wudian. La loka registaro transformis ĝin en turisman cellokon antaŭ unu jaro. Tiutempe mi estis informita pri la restaŭraj kaj revivigaj projektoj por konservi la tradician arkitekturon de la kvartalo. Multaj posedaĵoj estis renovigataj kaj en unu sekcio ni devis marŝi sur tabuloj metitaj sur la koto. Por mi estis tre strange viziti turismejon sen turistoj. La loka vivo estis kiel tiu de ajna loĝkvartalo, kun komerco dediĉita al kontentigo de la bezonoj de loĝantoj. Mi memoras lokajn virinojn sidantajn antaŭ siaj domoj babilantajn kaj elkonkigantajn ostrojn por vendi. Multaj viroj en la kvartalo dependis de fiŝkaptado, lasante al siaj edzinoj la taskojn purigi kaj vendi la fiŝojn kaj aliajn maraĵojn.\n\nMin ravis la templo de la familio de Cai, konstruita en la 16-a jarcento fare de la familio Cai, influaj komercistoj sur la mara Silka Vojo. Elementoj de budhismo, taoismo, konfuceismo kaj kristanismo miksiĝas en tiu templo, rivelante la religian sinkretismon kaj la riĉan kulturan miksaĵon provizitan de interŝanĝoj kun komercistoj el la tuta mondo. Wudian havas unu el la plej bone konservitaj arkitekturaj kompleksoj de sud-fujian-a minnan-kulturo, ankaŭ konata kiel Hokkien, sed dum tiu vizito mi sentis, ke la loko multe pli similis al tipa loĝkvartalo kun tradicia komunumo loĝanta tie de pluraj generacioj.\n\nAlia afero, kiu kaptis mian atenton, estis la muroj faritaj el ostroŝeloj, io tre tipa de Quanzhou kaj aparte de ĉi tiu malnova kvartalo. Oni aldonas la konkojn al la muro dum konstruado kiel kreiva maniero redukti la koston de konstruado kaj igi la strukturon pli rezistema al tajfunoj kaj humideco. Sed la arkitektura heredaĵo ne allogis la junulojn de la kvartalo: Sen laboreblecoj kaj pli bonaj enspezoj kaj serĉante vivstilon pli modernan kaj kun pli da komforto, ili fine translokiĝis al aliaj areoj de la urbo provizantaj pli bonajn perspektivojn kadre de kariero kaj ĉiutaga vivo, dum la arkitektura heredaĵo de ilia devenkvartalo iom post iom riskis malaperi pro malbona konservado.\n\nLa nova vizaĝo de la kvartalo Wudian: Valorigo de tradicia arkitekturo kaj prospero de komerco kaj servoj rilataj al turismo\n\nEn 2012, la loka registaro decidis alpreni turismon kiel strategion por konservi la historian heredaĵon de tiu arkitektura komplekso -- kiu ekde 2021 estas parto de la historia loko listigita de Unesko kiel monda heredaĵo -- kaj samtempe krei dungajn kaj enspezajn ŝancojn por loĝantoj. Kiam mi revenis al la kvartalo ĉi-jare, mi estis ŝokita de ĝia evoluo: Estis grandega kresko de komerco kaj nombro de turistoj, kiuj estis ĉie pozantaj por fotoj en tradiciaj ĉinaj kostumoj kaj kun floroj metitaj en la hararo laŭ tekniko, kiu estas nemateria kultura heredaĵo de Quanzhou.\n\nDum mia vizito en 2016, la templo de la familio de Cai estis malofte vizitata kaj antaŭ ĝi lokaj maljunulinoj okupiĝis pri ostroj aŭ fiŝoj. Nun la areo ĉirkaŭ la templo estas homplena loko, kun turistoj ĉirkaŭirantaj kun floroj en siaj hararoj, pozantaj por fotoj, aŭ farantaj rektajn elsendojn en sociaj retejoj. Multaj el tiuj maljunulinoj, kiuj iam vendis fiŝojn kaj ostrojn, nun okupiĝas pri ŝminkado kaj aranĝado de floroj sur la hararoj de turistoj, kiuj pagas por tiu servo.\n\nLa strukturo por akcepti turistojn multe pliboniĝis kaj turismo pruviĝis esenca por pliigi la enspezojn de la loĝantoj, krei pli bonpagajn laboroportunojn kaj konservi la arkitekturan heredaĵon. Aliflanke, mi sopiris la iaman trankvilan etoson kaj la najbarojn babilantajn sur la stratoj. Tiu paca etoso de la malnova loĝkvartalo perdiĝis por ĉiam, sed ĉu ekzistis alternativo? Nun la kvartalo furoras en la interreto, multaj junuloj, kiuj antaŭe foriris de tie, revenis por labori en turismo kaj fieras esti lokanoj.\n\nLa kvartalo estas pli bela kaj ĝia antikva arkitekturo restaŭrita refoje elstaras kiel en la epoko de Marco Polo. Kaj en la ĉirkaŭaĵo de la turisma areo oni ankoraŭ sukcesas vidi kelkajn maljunulinojn surstrate, trankvile elkonkigantaj siajn ostrojn.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Brita akademiulo: Usonaj tarifoj estas ŝarĝo al ĝi mem - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/30/content_117903465.htm", "title": "Kulturaj kreaĵoj lanĉitaj por Granda Kanalo", "published": "2025-05-30 00:00:00", "content_text": "Okaze de la inaŭgura ceremonio de la Dialogo inter Pekino kaj Hangzhou pri la Grandkanala Kulturzono en la 29-a de majo, tri novaj kulturaj kreaĵoj estis oficiale lanĉitaj kun la celo popularigi la kulturon de la Granda Kanalo.\n\nHexi (河喜) estas la maskoto de la Granda Kanalo inter Pekino kaj Hangzhou, kreita de Han Meilin (ĉefdezajnisto de la maskotoj por la Pekinaj Olimpikoj en 2008) kaj lia teamo. Inspirita de la legenda \"akvopaciga besto\", ĝi simbolas bondezirojn por prospero kaj harmonio de la akvovojoj kaj ties vivaĵoj.\n\nLa kolektebla ludilo Shuiyun'er (水运儿), evoluigita de la firmao Pop Mart, arte kunfandas tradiciajn ĉinajn motivojn kun moderna stilo. Tiu ĉi pup-serio fariĝis vivplena enkorpigo de la kultura heredaĵo de la Granda Kanalo.\n\nPor tiuj, kiuj scivolas pri la historio de la kanalo, oni prezentis la verkon -- Atlaso de Kulturaj restaĵoj de la Granda Kanalo. La atlaso dokumentas rimarkindajn eksponaĵojn el 52 muzeoj, disvastigitaj en 36 urboj tra ok provincoj laŭ la kanala vojlinio.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Reveno al Fujian post naŭ jaroj ekde mia unua vizito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/30/content_117903491.htm", "title": "Kial Pekin-hangzhou-a Granda Kanalo estas grava por la homaro? -- intervjuo kun Rafael Henrique Zerbetto", "published": "2025-05-30 00:00:00", "content_text": "La Pekin-hangzhou-a Granda Kanalo estas tre impresa infrastrukturo de antikveco, liu trairas ok provincojn kaj kunligas la sudon kaj la nordon. Do ĝi antaŭenigis interŝanĝojn de malsamaj regionoj de Ĉinio, kontribuis por unuigi la popolon, kaj antaŭenigis la ekonomian disvolvadon de la lando. Do mi pensas, ke ĝi simbolas por la mondo la spiriton pri unuiĝo de popoloj.\n\nPer la kanalo, oni trairas la mondon, de unu loko al alia. Ĝi faciligas homojn interkonatiĝi, interŝanĝi en malsamaj kampoj. Tio estas fruktodona por ĉiuj.\n\nEn nuna mondo plena de konfliktoj, plena de malamo. Tio havas tre fortan simbolan signifon, ke ni devas iri al paco, profundigi kunlaborojn kaj amikecon.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Reveno al Fujian post naŭ jaroj ekde mia unua vizito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/30/content_117903768.htm", "title": "Senviza vizito al Ĉinio por kvin sudamerikaj landoj", "published": "2025-05-30 00:00:00", "content_text": "Ekde la 1-a de junio, civitanoj de Argentino, Brazilo, Ĉilio, Peruo kaj Urugvajo povos viziti Ĉinion por negocoj, turismo, familia vizito, interŝanĝoj kaj trafiko, kun maksimuma restado de 30 tagoj. La aldono de tiuj kvin sudamerikaj landoj al la unuflanka senvizpolitiko de Ĉinio estis anoncita tuj post la okazigo de la Kunveno Ĉinio-CELAC (Komunumo de Latin-Amerikaj kaj Karibiaj Ŝtatoj).\n\nLa unuflanka senvizpolitiko de Ĉinio estis elpensita post la fino de la pandemio de KOVIM-19 kiel maniero por rapidigi la renormaliĝon de la turisma sektoro, sed lastatempe ĝi ankaŭ montriĝis efika maniero faciligi kaj profundigi interŝanĝojn kun aliaj landoj de la tuta mondo. La listo de landoj, kies civitanoj rajtas senvize viziti Ĉinion dum maksimume 30 tagoj ankaŭ entenas la jenajn landojn: Andoro, Aŭstralio, Aŭstrio, Belgio, Bulgario, Brunejo, Danio, Estonio, Finnlando, Francio, Germanio, Grekio, Hispanio, Hungario, Islando, Irlando, Italio, Japanio, Kipro, Korea Respubliko, Kroatio, Liĥtenŝtejno, Litovio, Luksemburgio, Malajzio, Malto, Monako, Montenegro, Nederlando, Norda Makedonio, Norvegio, Nov-Zelando, Pollando, Portugalio, Rumanio, Slovakio, Slovenio kaj Svislando.\n\nSe vi bezonas viziti Ĉinion por alia celo aŭ resti pli longe ol 30 tagoj, tiukaze vi daŭre devas peti vizon al la ĉina konsulejo plej proksima al via hejmo. Atentu pri tio, ke por labori en Ĉinio vizo estas nepre bezonata.\n\nPolitiko anoncita en oportuna momento\n\nTiu politiko venis en tre oportuna momento por brazilanoj. En la lastaj jaro, la kresko de interŝanĝoj inter la du landoj estis iugrade bremsita de la vizpetaj proceduroj. Pasintjare, ekzemple, du orkestroj de brazilaj junuloj el malriĉaj komunumoj vizitis Ĉinion por koncerti. Imagu kiom granda laboro estas peti vizon por ili ĉiuj, kaj kiom kostas tio? Ili sukcesis veni nur pro tio, ke ili estis sponsorataj de grandaj ĉinaj firmaoj. Sed estas multaj aliaj homoj ligitaj al brazilaj sociaj projektoj, kiuj foje havas ŝancon veni al Ĉinio por speciala evento aŭ aktivaĵo kaj ne sukcesas pro la kosto aŭ burokrataĵoj. Alia problemo estas la tempo: Foje la ŝanco veni al Ĉinio aperas lastmomente kaj la tempo ne sufiĉas por plenumi burokrataĵojn rilatajn al vizakiro.\n\nPasintjare, okaze de vizito de ĉina prezidanto Xi Jinping al Brazilo, ambaŭ landoj interkonsentis pri reciproka estigo de 10-jara vizo por negocoj. Tiu vizo daŭre estas alloga por homoj, kiuj ofte vojaĝas por negocoj, ĉar ĝi permesas al ili resti pli longe en Ĉinio en ĉiu vojaĝo, dum la senviza politiko faciligos vojaĝojn de reprezentantoj de malgrandaj entreprenoj kaj ekfirmaoj.\n\nDum miaj jaroj en Ĉinio, mi konis plurajn eksterlandanojn venintaj al la lando por rapida afero, ekzemple partopreno en kongreso aŭ ekspozicio. Multaj el tiuj homoj bezonas reveni al Ĉinio unu aŭ dufoje jare por tre rapida vizito, de unu aŭ du semajnoj, kaj ĉiufoje bezonis peti vizon. Permesi al ili senvizan viziton estas saĝa decido.\n\nPlibonigo de la publika bildo de Ĉinio\n\nKomence de tiu ĉi jaro, kiam usonanoj malkovris la ĉinan socian retejon Xiaohongshu (RedNote), ili surpriziĝis pri la infrastrukturo, alt-tekniko kaj pluraj aliaj aspektoj de la lando, ekkonis la ĉinan kulturon kaj malkovris, ke la sistemo pri \"sociaj kreditoj\" de Ĉinio estas mensogo. Tio montras, ke ju pli Ĉinio faciligos viziton de alilandaj turistoj, des pli multaj homoj havos la ŝancon mem kontroli la situacion surloke kaj malkovri, ke Ĉinio ne estas kiel okcidentaj amaskomunikiloj priskribas. La rezulto de tio estos pozitiva por la lando.\n\nEstas ankaŭ alia problemo: La politiko pri senviza transito en Ĉinio, almenaŭ en Brazilo, kaŭzis grandan konfuzon kaj multaj brazilanoj havis malbonajn spertojn. La intenco de ĉinaj aŭtoritatoj estis tre bona, kaj multaj brazilanoj kaptis la ŝancon por senvize viziti Ĉinion survoje al alia lando, la problemo estas, ke la reguloj ofte estis miskomprenataj. Kialoj por tiuj miskomprenoj estas multaj. Lingvo certe estas la ĉefa problemo: Tiuj politikoj estis publikigitaj en la ĉina, sed ofte detaloj pri la limigoj kaj kondiĉoj ne estis tradukitaj, la traduko estis ambigua aŭ misgvida, aŭ simple la ĉefaj amaskomunikiloj kaj retejoj pri turismo diskonigis nur la bazajn informojn.\n\nOni devas konscii, ke multaj turistoj nur volas scii, ĉu ili sukcesos eniri la landon sen vizo aŭ ne, ili ne legas aŭ apenaŭ legas la ceterajn informojn. Ili ofte ne priatentas la fakton, ke senviza transito estas limigita al kelkaj flughavenoj kaj ke ĝi ne estas valida por ĉiuj lokoj de la lando. Pli grave, multaj homoj pensas, ke senviza transito en Ĉinio egalas al rajto viziti Ĉinion sen vizo, kaj ili rediskonigas tion en sociaj retejoj, kaŭzante misinformadon.\n\nAntaŭ kelkaj monatoj unu brazila entreprenanto bezonis viziti la Hongkongan Specialan Administran Regionon kaj la najbaran urbon Shenzhen en la provinco Guangdong. Ŝi konfirmis, ke Guangdong estas en la politiko de senviza transito, kaj ne petis vizon. El Hongkongo, ŝi iris al Shenzhen per trajno. En la trajnostacio, policisto klarigis al ŝi, ke senviza trafiko ne estas disponebla ĉe la trajnostacio, nur en la flughaveno, kaj ŝi devis reveni al Hongkongo. Kvankam la kondiĉoj pri senviza trafiko klare priskribas, ke la politiko ne validas por internaciaj trajnstacioj, tamen tiaj spertoj estas malagrablaj kaj malkuraĝigas homojn viziti Ĉinion.\n\nOni ne povas mistaksi la kreemon de homoj: Kvankam la politiko pri senviza transito faciligas viziton al preskaŭ ĉiuj ĉefaj turismejoj de Ĉinio, mi legis bizarajn demandojn en sociaj retejoj, de homoj, kiuj vizitis lokojn, pri kiuj mi neniam antaŭe aŭdis aŭ kiuj volas fari nekutimajn itinerojn tra flughavenoj, kiuj ne estas en la listo de tiuj validaj por senviza transito. Por mi, la aldono de Brazilo en la senviza politiko estas granda ĝojo, ĉar dum la lastaj monatoj pluraj brazilanoj miskomprenis la senvizan transiton kaj havis problemojn post alveno en Ĉinio, sekve diskonigis la sperton en la interreto kaj malinstigis viziton al la lando. Nun la regulo estas tre klara kaj simpla, oni rajtas viziti Ĉinion senvize, sekve tiuj problemoj ne plu estos.\n\nMalsamaj landoj, malsamaj praktikoj\n\nMi estas alkutimiĝinta al la ĉiutaga vivo de Ĉinio kaj rimarkis, ke la politiko pri senviza transito en Ĉinio sekvis la esencan ideon de aliaj politikoj alprenitaj en aliaj kampoj: Provi ilin en kelkaj lokoj kaj poste iom post iom ilin adapti. Tiu metodo pruviĝis saĝa kaj efika, sed kontraŭas la praktikojn de aliaj landoj, sekve eksterlandanoj ofte miskomprenas Ĉinion.\n\nCetere, en Ĉinio la traktado de pluraj permesoj, ekzemple pri restado, laboro, studoj ktp estas sub respondeco de provinc-nivela registaro, male ol la kutimo de plej multaj landoj, kie naci-nivela aŭtoritato decidas pri tio. Ekzemple, se mi brazilano trovos postenon en Ŝanhajo, mia laborpermesilo de Pekino estos nuligita. Dume, ĉino vivanta en Brazilo povas laŭplaĉe transloĝiĝi ene de Brazilo sen bezono ŝanĝi sian vizon, ĉar laborpermesilo estas valida por la tuta lando.\n\nKvankam la teksto de la leĝo klare priskribas la procedurojn, tamen la diferenco de praktikoj kaŭzas miskomprenojn. Oni nature tendencas imagi, ke en alia lando praktikoj estas similaj al tiuj de sia propra. Kiam mi alvenis al Ĉinio, mi estis ŝokita, kiam ĉino unuafoje demandis al mi, kiom da gefiloj oni rajtas havi en Brazilo. Tiutempe la unuinfana politiko ankoraŭ estis valida en Ĉinio, kaj multaj ĉinoj supozis, ke alia lando havus similan leĝon limigi la nombron de gefiloj.\n\nPro tio, mi bone komprenas, kiom malfacile estas por ĉinaj aŭtoritatoj antaŭvidi miskomprenojn de ĉinaj politikoj celantaj faciligi viziton de eksterlandanoj al Ĉinio. De kiam Ĉinio lanĉis la politikon pri senviza transito kaj mi legis misinterpretojn pri ĝi en eksterlandaj sociaj retejoj, mi rimarkis, ke estus problemoj. Sekve, la anonco, ke brazilanoj nun rajtas viziti Ĉinion senvize donis al mi grandan ĝojon, ĉar tiu praktiko estas la sama alprenata de aliaj landoj, kiuj permesas senvizan viziton de brazilanoj, sekve miskomprenoj ne plu estos kaj pli da homoj estos kontentaj pri la vizito al Ĉinio.\n\nIel ajn, restas mia admono pri la graveco rimarki la malsamecon de praktikoj en regado. Nur per plifortigo de interŝanĝoj unu popolo povas pli bone kompreni la praktikojn de la alia. Tiu interŝanĝo povas ne nur riĉigi ambaŭ flankojn, sed ankaŭ redukti la ŝancon de kulturaj miskomprenoj en la estonteco.\n\nĈu estos reciprokeco?\n\nLaŭ la historio la brazila Ministerio pri Eksteraj Aferoj ĉiam alprenis reciprokecon en sia vizpolitiko kun aliaj landoj. Tio estigas la demandon: Ĉu Brazilo baldaŭ anoncos senvizan politikon por ĉinoj vizitantaj Brazilon? Kompreneble la respondo al tiu demando ne estas tiom simpla: Senviza politiko dependas de pluraj aferoj, ekzemple riskoj kadre de kontraŭleĝa enmigrado, ŝakrado, inter aliaj aferoj. Antaŭ pluraj jardekoj, kiam Brazilo estis pli riĉa kaj disvolviĝanta pli rapide, tiuj zorgoj estus pravaj, sed la granda disvolviĝo de Ĉinio en la lastaj jardekoj draste reduktis tiajn riskojn.\n\nOni povas diri, ke la populacio de Ĉinio estas grandega, se ĉinoj subite rajtos senvize viziti Sud-Amerikon, la kresko de turismo povos esti tro granda kaj kaŭzos problemojn. Ja estas vere, ke turismo en Sud-Ameriko estas relative maldisvolviĝinta kaj mankas investoj en tiu sektoro, sed la nombro da ĉinaj turistoj estas limigita ankaŭ de aliaj faktoroj, ekzemple la longdistanca vojaĝo kaj la limigita nombro de disponeblaj flugoj. Laŭ mia sperto, flugoj inter Ĉinio kaj Brazilo kutime estas homplenaj.\n\nĈinaj turistoj estas tiuj, kiuj plej elspezas eksterlande, sekve ili povas multe kontribui por la brazila ekonomio. Komence de 2020 mi vizitis Madridon kaj Frankfurton, kaj en ambaŭ urboj mi estis surprizita de la vigleco de komerco celanta ĉinajn turistojn. En Madrido estis eĉ anoncoj surstrate pri celebrado de la Printempa Festo. En Frankfurto, la vendejoj de la flughaveno estis plenaj de reklamoj en la ĉina lingvo. Tio montras, kiom multe Brazilo povus gajni per alpreno de reciprokeco.\n\nAlia problemo, kiu tre ĝenas min, estas tio, ke multaj ĉinoj trovas malfacilaĵojn por akiri vizon al Brazilo, kaj tio kaŭzas perdon de turistoj kaj eĉ de negocaj vojaĝoj. La proceduro pri vizpeto de la brazila vizo en Ĉinio estas tre kritikata kaj multaj homoj kun ekzempla konduto, vizitintaj aliajn landojn, ne sukcesis akiri vizon por viziti Brazilon. Se Ĉinio jam provas akcepti senvizan viziton de brazilanoj, kial Brazilo ne povas prove akcepti ĉinajn vizitantojn senvize? Tio multe kontribuus por plifortigi interŝanĝojn kaj amikecon inter ambaŭ popoloj, antaŭenigus ekonomian disvolvadon, kaj ankaŭ faciligus familiajn renkontiĝojn, ĉar multaj brazil-ĉinaj geedzoj havas malfacilon por viziti Brazilon pro la vizo.\n\nSe evidentiĝos ekzisto de grava kialo por ke Brazilo ne akceptu senvizan viziton de ĉinoj, mi subtenas, ke ĝi almenaŭ permesu al ĉinoj peti vizon perinterrete, kio faciligus la proceduron kaj reduktus koston.\n\nVerkis: Rafael Henrique Zerbetto\n\nReveno al Fujian post naŭ jaroj ekde mia unua vizito - esperanto.china.org.cn\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/30/content_117910181.htm", "title": "Grandaj Kanaloj kun spirito de granda homarismo estas kreaĵoj  por realigi interkomuniadon kaj  interligon", "published": "2025-05-30 00:00:00", "content_text": "En la Dialogointer Pekino kaj Hangzhou pri la Grandkanala Kulturzono okazinta en la 29-a de majo 2025,profesorino Meng Man el la Universitato Minzu de Ĉinio diris:\n\n\"Pri niaj grandaj kanaloj -- Suez-kanalo, Panama-kanalo, Pekin-Hangzhou-a Kanalo, ne necesa diskuti pri tio, ke kiu estas pli longa, kiu pli aĝa aŭ kiu havas pli grandan transportkapablon. Ili ĉiuj estas kreaĵoj de la homaro, por realigi interkomuniadon kaj  interligon. Ili spegulas la daŭran klopodon kaj saĝecon de homaro trapasi la naturajn limigojn, kaj enkorpigas la grandan spiriton de la homaro.\"\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Trezoroj de Shang-dinastio de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-05/31/content_117903790.htm", "title": "Drakboata Festo, la unua tradicia festo de Ĉinio enlistigita kiel monda nemateria kultura heredaĵo", "published": "2025-05-31 00:00:00", "content_text": "La Drakboata Festo, Printempa Festo, Qingming-festo kaj Mezaŭtuna Festo estas la kvar gravaj tradiciaj festoj por ĉinoj. Koncerna registro estas trovebla en klasikaĵo antaŭ malpli ol du mil jaroj, sed la festokutimoj aperis multe pli frue.\n\nMenciinde, la festo estas la unua ĉina festo tutmonde agnoskata de UNESKO kiel nemateria kultura heredaĵo.\n\nDeveno de la Drakboata Festo\n\nLa Drakboata Festo de Ĉinio estas ankaŭ konata kiel Duanwu-festo (antaŭe oni esperantigis ĝin kiel \"Duobla Kvino\"), ĉar antikvaj ĉinaj kleruloj kutimis diri la komencajn tagojn en ĉiu monato kiel \"duan\" (komenco), kaj \"wu\" prononce similas al \"kvin\" kaj signifas \"mezon\", do la nomo de la festo \"Duanwu\" portas la signifon \"komenca(j) tago(j) de jarmezo\" (en la kvina tago de la kvina monato). Tiu ĉi nomo aperis antaŭ ĉirkaŭ 2 000 jaroj. (Sed nun ni simple esperantigas ĝin kiel \"Drakboata Festo\", alie ni devas aldoni ege multajn klarigojn rilatajn al tradicia ĉina kalendaro, tempokalkula sistemo ktp.)\n\nDrakboata Festo estas festo pri homa sano en antikveco. Kial? La festo falas en la kvinan tagon de la kvina monato laŭ la tradicia ĉina kalendaro. Antikvaj ĉinoj rimarkis, ke malsanoj estis precipe oftaj en junio (tradicie, la kvina monato), ĉar de tiam komenciĝas varma vetero kaj aktivas moskitoj, muŝoj kaj aliaj insektoj, ankaŭ venenaj bestoj, kiel serpento, skolopendro kaj skorpio, iĝas pli aktivaj dum tiuj tagoj, minacante homan sanon kaj eĉ vivon. Por protekti sin kontraŭ la danĝeroj kaj malhelpi malsanojn, antikvaj homoj pendigis artemiziajn foliojn kaj kunportis parfumajn saketojn por forpeli venenajn insektojn kaj bestojn.\n\nMoroj de la Drakboata Festo\n\n1. Artemizio kaj aromsaketo\n\nSupremenciite, la kutimoj de antikvuloj kiel pendigi artemiziofoliojn, fari kaj kunporti saketojn, trinki realgaran vinon ktp celas restigi al si sanon kaj eviti malsanojn dum tiu ĉi periodo. Kaj la plej grava ingredienco estas artemizio.\n\nLa kutimo pendigi artemiziajn foliojn sur pordoj en Drakboata Festo komencis en la 5-a jarcento p.K., kun la celo forpeli malbonojn. Artemizio havas fortan aromon, ĝiaj folioj, rikoltitaj ĉirkaŭ la festo, havas la plej multan sublimadan oleon kaj evidentan efikon por forpeli insektojn. Do homoj pendigas ilin sur pordon kaj la korpon por refreŝigi sin kaj gardi sin kontraŭ moskitoj. Samtempe, la ago estas formo esprimi la bondeziron, ke homoj estu sanaj. Krom roli kiel speciala ornamaĵo de la festo, artemizio ankaŭ estas sanigilo por homoj en ordinara tempo. Ĝi estas terapia metodo. Oni bruligas sekigitajn artemiziajn foliojn kaj per la varmo stimulas iujn akupunkturajn punktojn aŭ specifajn partojn de la korpo, kaj tiel ĝustigas malordon de homa korpo por resaniĝi aŭ eviti malsanojn.  En la pasinta jardeko, la bonefikoj de moksadaj bastonoj, moksadaj varmigiloj kaj aliaj rilataj produktoj estas jam vaste konataj.\n\nEn la lastaj kelkaj jaroj, novaj artemiziaj pordopendaĵoj populariĝis. Fasko da artemiziaj folioj kostas nur kelkajn juanojn, sed aldoninte aliajn freŝajn florojn, la prezo tuj altiĝas kelkoble. Ankaŭ artemiziaj girlandoj estas bone vendataj. Girlando ne estas kutima ornamaĵo sur hejma pordo, sed ĝi estas same bone vendata. tio signifas, ke ĉinaj junuloj ne nur amas la tradician kulturon de la festo entenata en la ornamaĵoj, sed ankaŭ donas al ili novecon per sia propra estetiko, donante al tiu ĉi tradicia festo novan viglecon.\n\nLa ingredienco en la saketo inkludas ne nur artemiziajn aĵojn sed ankaŭ aliajn aromaĵojn. Farantoj elektas, mezuras, muelas kaj metas ilin en la saketon, aŭ laŭplaĉe aĉetas saketojn kun malsamaj odoroj kaj aspektoj.\n\n2. Realgara vino\n\nRealgara vino estas farita el muelita realgaro, antikvaj ĉinoj kutimis meti realgaran pulvoron en alkoholaĵon por trinki ĝin dum la Drakboata Festo por forpeli malbonon kaj eviti malsaniĝon. Ĉi tiu kutimo estis tre populara en la regiono de Jangzio. Realgaro estas mineralo, kies ĉefa komponanto estas arsenika sulfido kaj enhavas hidrargon. La realgara vino ne devas esti longtempe trinkata, ĉinoj konas tion bone. Tia vino havas la efikojn sterilizi kaj forpeli insektojn, povas esti uzata por trakti haŭtmalsanojn. Por infanoj, plenkreskuloj ŝmiras realgaran vinon sur iliajn fruntojn, orelojn, nazojn, manplatojn kaj plandojn por desinfekti kaj preventi malsanojn. Ŝprucigi realgaran vinon ĉe ĉambraj anguloj, sub la liton ktp povas forpeli insektojn.\n\n3. Drakboato kaj\n\nzongzi\n\n-o\n\nEstas multaj moroj pri la festo, kaj la ĉefaj du estas manĝado de\n\nzongzi\n\n-o (piramid-forma manĝaĵo farita el glueca rizo envolvita en bambuajn aŭ fragmitajn foliojn) kaj drakboata konkurso. Ili multe koncernas al la antikva poeto Qu Yuan.\n\nQu Yuan (ĉ. 340 a.K.-ĉ. 278 a.K.) estis la unua granda patriota poeto en la historio de la ĉina literaturo. Qu Yuan kreis novan literaturan stilon de Ĉinio kaj multe pliriĉigis la esprim-povon de la ĉina poezio, kreante vastan novan kampon en poezio de la antikva Ĉinio. En 1953 Qu Yuan estis rekomendita kiel unu el la famaj personoj de la monda kulturo, honorita per vasta rememorado. Qu Yuan estis eminenta reprezentanto de romantikaj poetoj. Liaj verkoj karakteriĝas per belaj vortoj, senbridaj imagoj kaj mirindaj metaforoj, kaj la profunda enhavo tiel fariĝis unu el la fontoj de la ĉina literaturo.\n\nKio okazis al Qu Yuan? Qu Yuan estas patriota poeto. Li enoficiĝis kiel kortegano de tiama reĝo de la regno Chu (?-223 a.K.). Por ke lia regno ne estu konkerita kaj okupita de tiama malamika regno Qin (ĝuste tiu ĉi regno sukcese unuigis tiaman Ĉinion kaj kreis la unuan ĉinan feŭdan dinastion de Qin), li multfoje admonis, sed la ŝtatoficistoj favoritaj de la reĝo kaj subaĉetitaj de la regno Qin kune ekziligis lin al fora loko ĉe la rivero Miluo. Finfine, kiam li aŭdis, ke la ĉefurbo de la regno Chu estis detruita de Qin, li korŝire verkis sian lastan poemon kaj sin ĵetis en la riveron Miluo.\n\nLaŭ la popola legendo, post kiam Qu Yuan sin mortigis en la rivero, lokanoj amasiĝis sur la rivero per boatoj, celante trovi la patrioton. En la sekvaj du mil jaroj, tio fariĝis ege ŝatata sporto de diversaj etnoj en la lando kaj nun jam popularas eksterlande. Kaj pro tio, ke ĉinoj ŝatas ornami siajn boatojn per draka formo, oni nomas la boatojn \"drakboato\" -- jen la nomo de la festo. La lokanoj fine ne trovis Qu Yuan, do por ke fiŝoj ne mordu kaj formanĝu la kadavron de la granda poeto, homoj faris\n\nzongzi\n\n-ojn kaj ĵetis ilin en la riveron. Tiel ĉinoj havas la kutimon manĝi\n\nzongzi\n\n-on dum la festo.\n\nZongzi\n\n-o estas tipa manĝaĵo de la Drakboata Festo, farita el glueca rizo kun diversaj farĉoj, kaj pakita per folioj de bambuo, fragmito aŭ aliaj plantoj. En antikveco,\n\nzongzi\n\n-o aspektis kiel bova korno. Antaŭ pli ol 1 700 jaroj\n\nzongzi\n\n-o fariĝis speciala manĝaĵo de la Drakboata Festo. Nun plej oftaj\n\nzongzi\n\n-oj estas triangulaj kaj kvarangulaj, krome estas ankaŭ pintaj, turformaj, tubformaj kaj aliaj.\n\nPro malsamaj klimatoj kaj manĝkutimoj en diversaj lokoj,\n\nzongzi\n\n-oj dividiĝas en la gustoj norda kaj suda.\n\nZongzi\n\n-oj en suda Ĉinio ĉefe estas salaj kaj en norda Ĉinio dolĉaj. Suda regiono estas riĉa je materialoj, do\n\nzongzi\n\n-aj farĉoj estas buntaj, kiel freŝa porkaĵo, salita ovoflavo, salita porkaĵo, ŝinko kaj salikoko. La dolĉaj\n\nzongzi\n\n-oj en la nordo entenas jujubojn, fazeolojn kaj aliajn dolĉaĵojn, kaj foje estas arakido, nukso, fabo kaj rozpetalo... Ekzistas ankaŭ tute senfarĉa\n\nzongzi\n\n-o, oni manĝas ĝin kun sojo aŭ sukersuko.\n\nEn septembro 2009, Unesko aprobis la ĉinan Drakboatan Feston kiel mondan nematerian kulturan heredaĵon. Do la festo fariĝis la unua ĉina festo tutmonde agnoskata kiel nemateria kultura heredaĵo. La evento igis pli da homoj koni la feston kaj ekhavi la koncepton de heredigo pri la tradicia kulturo.\n\nKial la Drakboata Festo estis enmetita en la listo de la Monda Nemateria Kultura Heredaĵo? Ĉar ĝi baziĝas sur la profundaj kulturaj ecoj, historia valoro kaj popola diverseco. Ĝi integras astronomion, kalendaron, medicinon kaj oferriton. Ĝia kerna spirito estas patriota amo, ekzemple la lojala animo de Qu Yuan kaj la nacia unuiĝeco transdonita, per kutimoj kiel drakoboatumo kaj manĝo de\n\nzongzi\n\n-oj, de generacio al generacio. Ĝi jam fariĝis la komuna spirita riĉaĵo de la homaro, trans la limojn de regiono kaj tempo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Senviza vizito al Ĉinio por kvin sudamerikaj landoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/04/content_117908202.htm", "title": "Trezoroj de Shang-dinastio de Ĉinio", "published": "2025-06-04 00:00:00", "content_text": "Shang-dinastio (1600 a.K.-1046 a.K.), la unua dinastio de Ĉinio konfirmita per arkeologiaj pruvoj kaj skribaj registroj, estis sinsekve gvidata de 31 reĝoj en pli ol 500 jaroj kaj markis ne nur la pinton de la bronza epoko en Ĉinio, kaj ludis ŝlosilan rolon en formigo de la frua ĉina civilizacio kaj ŝtato. La plej antikvaj praformoj de ĉinaj signoj, gravuritaj sur bronzaĵoj, ostoj kaj testudaj karapacoj, estas de tiu dinastio. Jen kelkaj interesaj antikvaĵoj de Shang-dinastio videblaj en speciala ekspozicio en la pekina Muzeo de la Granda Kanalo (orienta branĉo de la Ĉefurba Muzeo).\n\nBronza\n\nZun\n\n(vinujo) en formo de gufo\n\nKompleto de tri bronzaj sonoriloj\n\nNao\n\nAntikvaj skribaĵoj sur osto\n\nAntikva bronza\n\nYue\n\n(ceremonia hakilo) kun ŝablono de besta masko\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Drakboata Festo, la unua tradicia festo de Ĉinio enlistigita kiel monda nemateria kultura heredaĵo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/06/content_117913919.htm", "title": "Shaanxi: Noviga kunlaboro sur sltnivela platformo laŭ Silka Vojo", "published": "2025-06-06 00:00:00", "content_text": "De la 21-a ĝis la 25-a de majo, la 9-a Internacia Ekspozicio de la Silka Vojo kaj Foiro de Ĉina Orient-Okcidenta Kunlaboro, Investo kaj Komerco okazis en Xi'an de la provinco Shaanxi. Kun la temo \"integriĝo de la Silka Vojo kaj malferma kunlaboro\", la ekspozicio altiris 260 eksterlandajn invititojn el pli ol 40 landoj kaj regionoj, inkluzive de Italio, Malajzio, Azerbajĝano, Kataro, Kamboĝo, Alĝerio, invititojn de 29 ministerioj, ŝtataj entreprenoj, asocioj, kaj reprezentantojn de 29 provincoj (aŭtonomaj regionoj kaj municipoj) de Ĉinio. La nombro de vizitantoj al realaj kunvenejoj superis 225 000, kaj la nombro de retejaj klakoj al la ekspozicio superis 8.1 milionojn, kaj la nombro de partoprenantoj kaj la diverseco de eksponaĵoj atingis novan maksimumon.\n\nEn la zono de altnivelaj produktoj de la Silka Vojo, rusa mielo, pakistanaj lignomebloj... ĉio ravis la publikon. La zono altiris 158 partoprenantojn el 46 landoj kaj regionoj sur la ses kontinentoj kun miloj da specialaj produktoj, kaj la nombro de partoprenantoj pliiĝis je 116%.\n\nLa ekspozicio unuafoje aranĝis zonon pri malalt-altituda ekonomio, kun kvin subzonojn por la novaj atingoj en tiu ĉi kampo. La zono starigis plurajn spertejojn por alporti mergecan sperton al la publiko. En la zono pri transportado, diversaj prezentoj de senŝoforaj veturiloj interesas la publikon. En la zono pri kulturo kaj turismo, la publiko povas ĝui grandskalajn muzikalojn, aŭ spekti artojn de nemateriaj kulturaj heredaĵoj kiel novjaraj pentraĵoj sur lignotabuloj el Fuoshan de Guangdong, porcelanaj gravuraĵoj el Shaanxi, pajlaj pentraĵoj el Pucheng de Shaanxi kaj tiel plu.\n\nPartoprenantoj deziras efektivigi pli da projektoj kaj kunlaboraj kontraktoj, tio estas ankaŭ la celo de la ekspozicio. La datumoj jam atestas la fruktodonajn rezultojn de la ekspozicio: Ekde la okazigo de la ekspozicio, la totala investo de 56.776 miliardoj da usonaj dolaroj estis subskribita en kontraktoj por eksterlande financaj projektoj, kaj la totala investo de 9 713.925 miliardoj da juanoj estis subskribita en kontraktoj por enlandaj kunlaboraj projektoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Trezoroj de Shang-dinastio de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/06/content_117915029.htm", "title": "Infana drakoboata remkonkurso", "published": "2025-06-06 00:00:00", "content_text": "Alvenis la Drakoboata Festo en la 31-a de majo, kaj la tradiciaj drakboataj remkonkursoj okazis en multaj lokoj. Lastatempe la video pri infana drakoboata konkurso de iu infanĝardeno en Guangdong-provinco, Ĉinio, fariĝis populara en la interreto.\n\nĈi-jare estas jam la tria fojo, ke la infanĝardeno okazigis infanan drakoboatan remkonkurson. Por plenumi la petojn de la infanoj, ĉi-jare oni aldonis novan boateton, kaj estiĝis kvar teamoj (du knabaj kaj du knabinaj). Ankaŭ pliiĝis raŭndoj de konkursoj. Krom tio, estis enkondukitaj ankaŭ duelkonkurso kaj konkurso de miksita konsisto el knaboj kaj knabinoj.\n\nLa geknaboj tre ŝatas la aktivecon. Ili ekzercadis sin ĉiutage hejme kaj ĉiam atendis la akvan trejnadon. La partopreno en la konkurso instruis al ili sindediĉon, penadon kaj persiston.\n\nPri la sekureco, estro de la infanĝardeno diris, la konkurso okazas en naĝejo kun akvoprofundeco de 60 centimetroj. Volontuloj vestataj en flavaj veŝtoj distanciĝis de siaj kolegoj je kelkaj metroj por gardi la sekurecon de la infanoj.\n\nIuj retanoj diris: \"La aktiveco estas signifoplena. La infanoj povas heredi la tradician kulturon kaj samtempe ekzerci siajn korpojn kaj kultivi kiel alfronti defion.\" Aliaj diris: \"La Drakoboata Festo renkontiĝas kun la Internacia Tago de Infanoj, kaj la remkonkurso taŭgas por la infanoj. Ili estas tre amindaj!\"\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Shaanxi: Noviga kunlaboro sur sltnivela platformo laŭ Silka Vojo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/09/content_117915026.htm", "title": "LABUBU famiĝis tutmonde", "published": "2025-06-09 00:00:00", "content_text": "En la lastaj jaroj, la modludila marko Pop Mart el Ĉinio rapide akiris popularecon en la eŭropa merkato. Fondita en 2010, ĝi kreskis de eta marko ĝis ĉefflua kultura fenomeno fervore sekvata de junuloj. Ĝiaj produktoj, kun treege rekoneblaj dezajnoj, famiĝis tutmonde.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Shaanxi: Noviga kunlaboro sur sltnivela platformo laŭ Silka Vojo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/10/content_117917924.htm", "title": "Agrikulturaj produktoj kaj tarifoj -- Iovaaj farmistoj volas stabilecon", "published": "2025-06-10 00:00:00", "content_text": "Lastatempe serio da gravaj interkonsentoj estis atingitaj ĉe la altnivela kunveno inter Ĉinio kaj Usono pri ekonomiaj kaj komercaj aferoj en Ĝenevo, donante mallongan helpon al la iovaaj farmistoj de Usono. Por ili, la malstabileco kaŭzita de jaroj da usonaj komercaj politikoj, kaj la kreskantaj kostoj de importaĵoj kaj velkantaj merkatoj daŭre estas veraj ĉagrenigaj problemoj.\n\n\"En ĉi tiu negoco, se vi kultivas ion kaj ĝi ne valoras ion ajn, kion vi povas fari?\" LaVon Griffieon, kvarageneracia farmisto, tiel diris al ĉina raportisto.\n\nSur la bieno de la familio Griffieon norde de Des Moines, printempa plantado preskaŭ finiĝis -- sed nenio alia ŝajnas rutina. La komercaj streĉiĝoj kaŭzitaj de vastaj usonaj tarifoj renversis generaciojn de komercaj ritmoj, kaj la kolapso de eksportaj ŝablonoj transformis abundan rikolton en minacan aferon.\n\n\"Se ni ne havas Ĉinion kiel klienton, mi dubas, ke niaj sojfabaj prezoj altiĝos,\" diris Griffieon.\n\nĈinio delonge estis ŝlosila eksporta merkato por usona sojfabo. Kiam tarifoj unue estis enkondukitaj en 2018, ĉi tiu fluado abrupte malrapidiĝis, kaŭzante falon de prezoj.\n\nEĉ post kiam Usono kaj Ĉinio atingis sian interkonsenton en 2020, la farmistoj de Iovao ankoraŭ ne sukcesis kompensi tiujn perdoj.\n\nKrom la merkata necerteco, tarifoj pliigis kostojn ĝenerale. Julia Balbiani, filino de Griffieon, klarigis, kiel pli altaj importaj impostoj influas terkulturajn ekipaĵojn. \"Eble ne temas pri la tuta ekipaĵaro, sed iuj partoj estas importitaj el Ĉinio,\" ŝi diris. \"Kiam tarifoj kreskas, ili levas la prezojn de ĉio.\"\n\nPor multaj en la terkultura zono de Iovao, la kostoj de komerca konflikto etendiĝis multe preter iliaj propraj kampoj.\n\n25-jaraĝa Cale Pellett reprezentas la sekvan generacion de la agrikulturo de Iovao. \"Ĝi estis ventego -- ne nur por farmistoj,\" li diris, pripensante la efikon de kreskantaj komercaj streĉiĝoj. \"Kiam oni parolas pri 125-procentaj aŭ 145-procentaj tarifoj, ĝi certe kreas iom da ŝoko.\" Ĉi-jare, la familio de Pellett faris kalkulitan riskon -- ŝanĝante al 65 procentoj da maizo kaj nur 35 procentoj da sojfaboj. \"Ni estas en malalta periodo por la agrikultura ekonomio nuntempe,\" diris Pellett. \"Sed se ĉi tiu paŭzo donas al ambaŭ landoj ŝancon ellabori longdaŭran solvon, ĝi povus esti turnopunkto.\"\n\nLa kvinageneracia farmisto Rick Kimberly rigardas terkultivadon ne nur kiel komercon, sed ankaŭ kiel ŝancon konstrui internaciajn rilatojn.\"Ni havis altiĝojn kaj malaltiĝojn. Sed ni volas malferman komercon,\" li diris. \"Kaj ni vere ĝojas, ke ambaŭ flankoj revenis al la intertraktada tablo.\"\n\n\"Vi ne povas simple ŝalti kaj malŝalti komercon kiel ŝaltilon -- temas pri longdaŭro,\" li diris. \"Nia celo ne estas nur vendi produkton, sed konstrui rilatojn. Tiel oni akiras stabilecon.\"\n\nRandy Renze, duon-emerita farmisto el Manning, Iovao, kaj iama oficisto de John Deere, iam vojaĝis inter Usono kaj Ĉinio dum la jaroj por konstrui rilatojn kun entreprenoj kaj la registaro.\"Tarifoj kostas al la usona farmisto,\" diris Renze. Kvankam la 90-taga paŭzo iomete malaltigis la tarifojn, li rimarkigis, ke ili ankoraŭ estas multe super antaŭaj niveloj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">LABUBU famiĝis tutmonde - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/11/content_117919765.htm", "title": "Malfermeco kaj inkluzivigo pavimas vojon de xinjiang-a disvolvado", "published": "2025-06-11 00:00:00", "content_text": "Dum mia infaneco kaj adolesko en Brazilo, en lernejo mi studis la falon de Konstantinopolo kaj la sekvan blokadon de la Silka Vojo. En brazilaj lernejoj, pro evidenta kialo, la fokuso estas sur ne la konsekvencoj de tio por Ĉinio, sed sur la esplorado de eŭropanoj pri alternativoj al la Silka Vojo, el kio rezultis la malkovron de Ameriko kaj la estigo de setlejoj en Brazilo.\n\nVirinoj prezentas dancon sur placo en la Internacia Granda Bazaro de Urumĉio.\n\nNur post mia transloĝiĝo al Ĉinio mi havis la ŝancon koni la historion de la Silka Vojo el alia perspektivo kaj kompreni, ke kvankam estis kreita solvo por daŭrigo de la ĉina eksportado de teo, porcelano kaj silko, tamen la ĉesigo de la surtera itinero kaŭzis grandan ŝanĝiĝon en la landinterno de Ĉinio. En mia unua vizito al Xinjiang-a Ujgura Aŭtonoma Regiono en 2020, mi estis impresita de la kontrasto inter riĉeco kaj prospero spertita de tiu regiono en la ora epoko de la Silka Vojo kaj la manko de ekonomiaj perspektivoj kaŭzita de la dekadenco de la Silka Vojo.\n\nNova Silka Vojo alportas novan ondon de disvolvado\n\nMartransportado rapide disvolviĝis post la ĉesigo de transkontinenta komerco laŭ la Silka Vojo, kun ŝipoj pli kaj pli grandaj kaj sekuraj transportantaj kargon kontraŭ kosto, kiu ankoraŭ hodiaŭ estas tre bonpreza kompare kun tiu de aliaj transportiloj. Kiam venis la reformado kaj pordmalfermo de Ĉinio, industrio disvolviĝis en ĉemaraj provincoj por faciligi la eksportojn per havenoj, kaj flanka efiko de tio estis kresko de malegaleco inter orienta kaj okcidenta Ĉinio.\n\nNur kiam Ĉinio atingis pli altan nivelon de disvolvado, Xinjiang sukcesis eniri novan eraon de disvolvado kaj prospero pro du faktoroj. La unua estas la rapida kresko de la averaĝa enspezo de ĉinoj, kio stimulis la enlandan merkaton kaj kreis postulon kaj por konsumado kaj por investoj en infrastrukturoj, kiuj nun kunligas la tutan landon. La dua faktoro estis la kombino de teknologia disvolvado kun la investokapablo de Ĉinio, kio igis la zonon ĉe la antikva Silka Vojo refoje taŭga por transportado de varoj inter landoj de Eŭrazio.\n\nModerna fabriko en Urumĉio eksportas maŝinojn al la tuta mondo.\n\nDum vizito al fabriko de maŝinoj por transformado de kotono en teksaĵojn, en Urumĉio, la urbo for de maro, mi estis informita pri tio, ke perŝipa eksportado de tiuj maŝinoj el tie kostus tro kaj postulus tre longan tempon, sekve la fabriko faris maŝinojn nur por kontentigi la lokan postulon. Nuntempe ili eksportas per trajno al pluraj landoj. Inter la pluraj itineroj per trajno kaj kamiono ligantaj Ĉinion al najbaraj landoj, mi substrekas la ĉin-eŭropan kargotrajnon, kiu trairas la Centran Azion kaj igis la eksportadon el Xinjiang pli efika kaj bonpreza, impulsante la rapidan industrian disvolvadon de la regiono.\n\nEn miaj lastaj vizitoj al Xinijang, mi vidis kargotrajnojn ekirantajn survoje al Eŭropo kaj ankaŭ kamionojn trairantajn la landlimon kun Kazaĥio, alportante eksterlanden produktojn el malsamaj lokoj de Ĉinio. Ĉina investado en modernigo de infrastrukturoj kaj plurmodalaj itineroj, samkiel loĝistika optimumigo, igis la itinerojn tra Xinijang refoje konkurencivaj. Samkiel okazis en la antikva Silka Vojo, la fluado de produktoj estas dudirekta, la samaj trajnoj, kiuj transportas ĉinajn varojn al Eŭropo, revenas al Ĉinio kun pluraj importaĵoj, kaj tio igas Xinjiang esenca pordo por la plia pordmalfermo de Ĉinio al la mondo.\n\nModerna industrio\n\nLa disvolvado de transportoj en Xinjiang alportis industrian disvolvadon kiel konsekvenco. Malsamspecaj industriaj produktoj estas nun farataj tie, de pakitaj manĝaĵoj al agrikulturaj maŝinoj, de sunpaneloj al ventogeneratoroj, de tradiciaj manartaĵoj al alt-teknikaj produktoj, la industria disvolvado de la regiono estas rapida kaj profunde ligita al distribuado enlande kaj eksterlande.\n\nĈin-eŭropa trajno ekiras eksterlanden el Ĥorgos, ĉe la landlimo kun Kazaĥio.\n\nEn Hami, orienta Xinjiang, mi vizitis fabrikojn, kiuj faras malsamajn partojn de la ventoturbinoj, inkluzive de unu, kie oni fabrikas la padojn. En alia okazo, en Ĥorgos, okcidenta Xinjiang, mi vidis longegajn kamionojn transportantajn tiajn padegojn, eble fabrikitaj en la sama fabriko vizitita de mi, al Kazaĥio. Kaj tiu ĉi punkto alvokas alian temon: La graveco de Xinjiang por tutmonda energi-transiro. Krom ventoturbinoj, ankaŭ sunpaneloj estas fabrikataj en Xinjiang. Dum vizitoj al la regiono, mi konstatis, ke en Xinjiang oni ne nur muntas la panelojn, sed ankaŭ disvolviĝis kompleta produktad-ĉeno de fotovoltaa energio, de minado de silicio ĝis muntado de la paneloj.\n\nLa industria disvolvado de Xinjiang surprizigas tiujn, kiuj kredas je fionidiroj pri la regiono: Enirinte la fabrikon, oni tre probable trovos puran lokon kun tre malmultaj laboristoj inter produktadlinioj aŭtomatigitaj per modernaj teknologioj kiel industria aplikado de 5G-a intereto kaj Intereto de Aferoj (IoT). La relative malalta kosto de produktado en okcidentaj regionoj de Ĉinio, kune kun registaraj investoj por akceli la disvolvadon de la regionoj malpli disvolviĝintaj de la lando, kaj ankaŭ la grandaj atingoj kadre de infrastrukturo kaj proksimeco al pluraj landoj de Suda kaj Centra Azio, igas Xinjiang tre oportuna por investoj de ĉinaj kaj alilandaj firmaoj.\n\nLa silkvoja spirito daŭre vivas\n\nXinjiang estas ankaŭ alloga pro sia spirito de inkluzivigo kaj malfermeco forĝita de la antikva Silka Vojo, tra kiu iris karavanoj el la tuta mondo kunportante vastan aron da varoj. Loka loĝantaro alkutimiĝis bone ricevi la vizitantojn kaj helpi ilin dum vojaĝo, kaj eĉ post la ĉesigo de transportado laŭ la Silka Vojo, Xinjiang tenis fortan komercan rilaton kun la proksimaj landoj, ĉiam surbaze de la ideo de kungajna kunlaboro. Dum miaj vizitoj al Xinjiang, mi aŭskultis plurajn interesajn rakontojn, kiel la regiono brakumis tiujn venintajn el foraj lokoj. Unu el tiuj rakontoj venis de ĉevalbredisto naskiĝinta en la nordaj stepoj, kiu rakontis pri siaj prauloj: Lia avino venis el Kazaĥio kaj lia patro estis inĝeniero sendita al Xinjiang por labori, kiu decidis resti tie porĉiame.\n\nLa imamo Ma Jirong en sia moskeo\n\nAlian interesan rakonton mi aŭdis de Ma Jirong, imamo de la moskeo Shaanxi en la Kazaĥa Aŭtonoma Subprovinco de Yili. Ano de hui-etno, Ma rakontis, ke hui-oj vivantaj en Yili descendas de soldatoj senditaj tien de imperiestro Qianlong dum Qing-dinastio por kontroli ribelon. Laŭplane ili devus reveni al Shaanxi, sia hejmloko, sed ili tiom ŝatis Yili, ke ili petis permeson por resti kaj la imperiestro ne nur akceptis, sed ankaŭ ordonis konstruadon de tiu moskeo por ke tiuj islamaj soldatoj havu lokon por preĝi. Pro tio la moskeo havas tiun nomon kaj estis konstruita en arkitektura stilo de centra Ĉinio.\n\nEn Xinjiang mi ankaŭ konis familiojn el pluraj etnoj, inkluzive de pluretnaj familioj. Tiu malferma kaj inkluziviga etoso igas Xinjiang tre speciala kaj unika loko, al kies rutino homo veninta el fora loko sukcesas pli facile adaptiĝi. Tio estas alia avantaĝo de Xinjiang kiel celloko por negocoj.\n\nSpirito de la Silka Vojo por plia ekonomia malfermeco\n\nLa malnova politiko de reformo kaj pordmalfermo de Ĉinio antaŭenigis la disvolvadon de provincoj laŭlonge de la marbordo. Nun, plia pordmalfermo favoras la disvolvadon de la landinterno, aparte Xinjiang, pro sia centra rolo en la ekonomia zono de la Silka Vojo, la plej grava parto de la iniciato \"La Zono kaj Vojo\". La Eŭrazia (Ĉina) Ekspozicio pri Komerco kaj Pograndaj Varoj 2025, okazanta ĉimonate en Urumĉio, estas platformo por antaŭenigi kulturajn interŝanĝojn surbaze de la spirito de la Silka Vojo, kies ĉefaj trajtoj estas malfermeco kaj inkluzivigo.\n\nSur la modernaj vojoj de Xinjiang, trajnoj kaj kamionoj anstataŭas kamelojn kaj ĉevalojn, sed la esenca koncepto realigi interŝanĝojn kun aliaj landoj cele al komuna profito daŭre estas la sama.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Agrikulturaj produktoj kaj tarifoj -- Iovaaj farmistoj volas stabilecon - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/11/content_117921059.htm", "title": "Xi Jinping ricevis aŭdiencon de Panchen Rinpoche", "published": "2025-06-11 00:00:00", "content_text": "La 6-an de junio ĉina prezidanto Xi Jinping ricevis aŭdiencon de Panchen Erdeni Chos-kyi rGyal-po en Zhongnanhai de Pekino. Li alvokis al Panchen Rinpoche fari pli grandajn kontribuojn al la antaŭenigo de nacia unueco kaj religia harmonio, interalie, de stabileco, disvolviĝo kaj progreso en la Xizang-a Aŭtonoma Regiono de sudokcidenta Ĉinio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermeco kaj inkluzivigo pavimas vojon de xinjiang-a disvolvado - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-06/11/content_117921067.htm", "title": "Xi Jinping telefone konversacias kun Donald Trump", "published": "2025-06-11 00:00:00", "content_text": "Ĉina prezidanto Xi Jinping telefone konversaciis kun usona prezidento Donald Trump laŭ lia invito la 5-an de junio.\n\nXi Jinping atentigis, ke por korekti la vojon de la ĉin-usonaj rilatoj, oni bezonas bone stiri la ŝipon kaj bone difini la direkton, precipe por forigi ĉiajn interferojn aŭ eĉ sabotadon, kio estas aparte grava. Laŭ la propono de la usona flanko, la ekonomiaj kaj komercaj gvidantoj de la du landoj okazigis intertraktadojn en Ĝenevo, farante gravan paŝon por solvi ekonomiajn kaj komercajn problemojn per dialogo kaj konsultado. Ĝi estis vaste bonvenigita de ĉiuj sektoroj de la du landoj kaj la internacia komunumo, kaj ĝi ankaŭ pruvis, ke dialogo kaj kunlaboro estas la solaj ĝustaj elektoj. Ambaŭ flankoj devas bone uzi la establitan ekonomian kaj komercan konsultan mekanismon, subteni egalan sintenon, respekti la zorgojn unu de la alia, kaj strebi al reciproka gajno.\n\nDonald Trump esprimis grandan respekton al prezidanto Xi Jinping kaj diris, ke la uson-ĉinaj rilatoj estas tre gravaj. Usono ĝojas vidi, ke la ĉina ekonomio daŭre forte kreskas. La uson-ĉina kunlaboro povas atingi multajn bonajn rezultojn. Usono daŭre sekvos la politikon de unu Ĉinio. La du landoj akiris sukceson en ĝenevaj ekonomiaj kaj komercaj intertraktadoj. Usono volas kunlabori kun Ĉinio por efektivigi la interkonsenton.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermeco kaj inkluzivigo pavimas vojon de xinjiang-a disvolvado - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/11/content_117921078.htm", "title": "Unua kunveno de mekanismo pri ĉin-usona ekonomia kaj komerca interkonsiliĝo malfermiĝis en Londono", "published": "2025-06-11 00:00:00", "content_text": "La unua kunveno de la mekanismo pri ĉin-usona ekonomia kaj komerca interkonsiliĝo malfermiĝis la 9-an de junio en Londono, Britio.\n\nĈina vicĉefministro He Lifeng, ankaŭ membro de la Politika Buroo de la Centra Komitato de la Komunista Partio de Ĉinio, ĉeestis la kunvenon kun usonaj reprezentantoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermeco kaj inkluzivigo pavimas vojon de xinjiang-a disvolvado - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/11/content_117921202.htm", "title": "La Delto de la Flava Rivero en Shandong-provinco de Ĉinio", "published": "2025-06-11 00:00:00", "content_text": "La Delto de la Flava Rivero estas grava regiono de la ĉina provinco Shandong, kie la Flava Rivero enfluas Bohai-maron. La renkontiĝo de la flavaj akvoj de la rivero kun la bluaj akvoj de la maro kreas belan spektaklon, kiu allogas turistojn al la regiono. Hisotorie, la loko de la delto ŝanĝiĝis plurfoje rezulte de la fakto, ke la rivero transportas sablon kaj ŝlimon el siaj supra kaj meza fluejoj. Lastatempe, monitorado de la rivero per modernaj teknologioj kaj homaj intervenoj cele al plibonigo de la medio en la regiono kontribuis por mildigi la problemojn kaj signife vigligi la ekomedion en tiu regiono, kiu estas esenca por migrado de pluraj specioj de birdoj.\n\nEn Shandong la Centro pri Media Monitorado de la Delto de Flava Rivero\n\nSkribaĵo indikas, ke tie estas la delto de la Flava Rivero.\n\nEkranego montras realtempan monitoradon de la medio.\n\nŜipoj transportas la turistojn al la punkto, kie la rivero renkontas la maron, 23 kilometrojn for de la haveno.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Malfermeco kaj inkluzivigo pavimas vojon de xinjiang-a disvolvado - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/11/content_117921497.htm", "title": "Daŭras unua kunveno de mekanismo pri ĉin-usona ekonomia kaj komerca konsiliĝo", "published": "2025-06-11 00:00:00", "content_text": "La unua kunveno de la mekanismo pri ĉin-usona ekonomia kaj komerca konsiliĝo malfermiĝis la 9-an de junio laŭ loka tempo en Londono. La kunveno daŭras ĝis la 11-a de junio.\n\nLa kunveno de ĉefaj oficialuloj el la du plej grandaj ekonomioj de la mondo estas vaste rigardata kiel decida paŝo por mildigi la streĉon inter la du landoj, sendante pozitivan signalon al la tutmonda ekonomio.\n\nLa tre atendata komerca intertraktado okazas nur kelkajn tagojn post telefona konversacio inter ĉina prezidanto Xi Jinping kaj usona prezidento Donald Trump kaj celas efektivigi la konsenton atingitan de ambaŭ ŝtatestroj kaj plue faciligi dialogon kaj kunlaboron en ekonomia kaj komerca kampoj.\n\nĈina vicĉefministro He Lifeng gvidas la ĉinan delegacion en Londono, dum usona ministro pri financo Scott Bessent, komerca ministro Howard Lutnick kaj komerca reprezentanto Jamieson Greer gvidas la usonan teamon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermeco kaj inkluzivigo pavimas vojon de xinjiang-a disvolvado - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/12/content_117921243.htm", "title": "Massoud Amin: Kion signifas la konflikto inter Usono kaj Ĉinio por la mondo?", "published": "2025-06-12 00:00:00", "content_text": "de Massoud Amin*\n\nLevilforto sen vojmapo estas premo sen direkto. Kiam Usono antaŭeniras kun sia detrua politiko pri Ĉinio, merkatoj velkas, bretoj maldensiĝas, kaj premo kreskas el interne de la estraranoj de la plej grandaj usonaj kompanioj. Pli ol 10 duilionoj da usonaj dolaroj estis forviŝitaj de la borso, kiam Usono pliintensigis sian politikon. Podetalistoj, fabrikantoj kaj gvidantoj de provizoĉenoj -- de aŭtomobiloj ĝis teknologioj -- avertis, ke kritika inventaro malrapidiĝas. La fondinto de Tesla kaj SpaceX Elon Musk kaj aliaj iam-aliancitaj ĉefoficistoj jam sonigis alarmojn.\n\nEne de la Blanka Domo estas signoj de realĝustigo. Amaskomunikilaj raportoj konfirmas, ke la usonaj administrantoj reduktis tarifojn, malaltigante la nivelojn de 145% al 30%.\n\nAnstataŭ publika provoko, Ĉinio agis strategie: Prezidanto Xi Jinping pasigis la pasintan monaton turnante al Sud-orienta Azio, profundigante ligojn kun Kamboĝo, Vjetnamio kaj aliaj landoj, samtempe metante la fundamenton por plivastigitaj ekonomiaj partnerecoj en Eŭropo. Ili ne estas simbolaj gestoj, sed strukturaj ŝanĝoj.\n\nDum la komercaj intertraktadoj inter Ĉinio kaj Usono en Ĝenevo, oni rezultigis provizoran tarifan armisticon, kaj ambaŭ flankoj restas singardaj. Altnivela engaĝiĝo estas ankoraŭ limigita, kun gravaj blokiĝpunktoj, ekzemple kritikaj mineralaj eksportaĵoj kaj teknologiaj limigoj, lasitaj nesolvitaj. Dume, tutmondaj provizoĉenoj restas sub streĉo, inflacia premo daŭras, kaj investanta konfido daŭre ŝanceliĝas pro kreskantaj necertecoj.\n\nMankas fina celo. Vaŝingtono ne esprimis specifan postulon aŭ postulon krom esprimi larĝajn zorgojn pri protekto de intelektaj proprietrajtoj, la \"industria trokapacito\" de Ĉinio, kaj la reloĝigo de sentemaj provizoĉenoj. Pekino ne trudis larĝajn kontraŭ-embargojn al Usono, sed ĝi klare deklaris, ke ĝi ne cedos nek permesos al si esti ĉikanata aŭ izolita rilate al la ekonomia fronto.\n\nLa ekonomia damaĝo de la usona tarifa politiko jam estas alta. Komence de aprilo, signifaj perdoj estis raportitaj de tutmondaj merkatoj dum mallonga komerca periodo. Inflacia premo kreskas, dum konsumprezoj estas projekciitaj pliiĝi dum la venontaj 18 monatoj. Multaj malgrandaj fabrikantoj en Usono, kiuj konsistigas la plimulton de la fabrikada sektoro de la lando, alfrontas fermojn, kun dungado en la sektoro akre malpliiĝanta, reflektante la pli larĝajn defiojn, kiujn alfrontas la industrio.\n\nLa sekva agado estas grava. Ĝi devus esti mezurita, principa kaj inteligenta.\n\n---\n\n*Massoud Amin, el la Instituto de Elektraj kaj Elektronikaj Inĝenieroj kaj la Usona Societo de Mekanikaj Inĝenieroj, estas prezidanto de Asocio pri Energia Politiko kaj Sekuro kaj emerita profesoro ĉe la Universitato de Minesoto, Usono.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermeco kaj inkluzivigo pavimas vojon de xinjiang-a disvolvado - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/12/content_117923058.htm", "title": "Ĉinio kaj Usono konsentis pri kadro por efektivigo de ŝtatestraj konsentoj ‌", "published": "2025-06-12 00:00:00", "content_text": "La 10-an de junio ĉina internacia komerca reprezentanto kaj vicministro pri komerco Li Chenggang diris, ke Ĉinio kaj Usono principe konsentis pri la kadro por efektivigo de la konsentoj atingitaj de la du ŝtatestroj dum ilia telefona interparolo la 5-an de junio kaj dum intertraktado en Ĝenevo pasintmonate.\n\nLi faris la rimarkojn en la informado al raportistoj post la unua kunveno de la mekanismo pri ĉin-usona ekonomia kaj komerca konsiliĝo en Londono. Li diris, ke la ĉina kaj usona teamoj faris \"profesiajn, raciajn, profundajn kaj sincerajn\" diskutojn pri ekonomio kaj komerco.\n\nLi esprimis esperon, ke la progreso de la londona kunveno helpos plifortigi konfidon inter Ĉinio kaj Usono, kaj plu antaŭenigi la stabilan kaj sanan disvolviĝon de ekonomiaj kaj komercaj rilatoj inter la du landoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Massoud Amin: Kion signifas la konflikto inter Usono kaj Ĉinio por la mondo? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/12/content_117923066.htm", "title": "Ĉina vicĉefministro urĝas Usonon solvi komercajn disputojn kun Ĉinio per dialogo kaj kunlaboro", "published": "2025-06-12 00:00:00", "content_text": "Ĉina vicĉefministro He Lifeng diris, ke Usono devas solvi komercajn disputojn kun Ĉinio per egala dialogo kaj reciprok-profita kunlaboro.\n\nLi diris, ke Ĉinio reasertas, ke Usono devas labori kun Ĉinio por teni siajn vortojn per agoj kaj montri sincerecon en plenumado de promesoj kaj konkretajn klopodojn al efektivigo de konsento, por kune protekti la malfacile gajnitajn rezultojn de la dialogo.\n\nLi faris la rimarkojn en la unua kunveno de la mekanismo pri ĉin-usona ekonomia kaj komerca konsiliĝo okazigita en Londono kun la usona ĉefreprezentanto, ministro pri financo Scott Bessent, usona ministro pri komerco Howard Lutnick kaj usona komerca reprezentanto Jamieson Greer.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Massoud Amin: Kion signifas la konflikto inter Usono kaj Ĉinio por la mondo? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/16/content_117930393.htm", "title": "Kunlaboro inter Ĉinio kaj Centra Azio alportas pli da stabileco al turbula mondo", "published": "2025-06-16 00:00:00", "content_text": "La dua Pintkunveno inter Ĉinio kaj Centra Azio alproksimiĝas. Rezulto de enketo de la amaskomunikilo CGTN montras, ke la altnivela kunlaboro inter Ĉinio kaj la kvin centraziaj landoj estas vera enkorpigo de la homara komunumo de komuna estonteco, kio kontinue aldonas stabilecon en ĉiam pli turbulan internacian komunumon.\n\nEkde la unua Pintkunveno inter Ĉinio kaj Centra Azio, kunlaboro inter Ĉinio kaj la kvin centraziaj landoj en diversaj kampoj eniris \"rapidan vojon\". Laŭ la enketo, 90.4% de la respondantoj atentigis, ke la mekanismo de la Kunveno de Ŝtatestroj de Ĉinio kaj Centra Azio ludis gravan gvidan rolon. 92% de la respondantoj kredas, ke farante Centran Azion unu el la prioritatoj en sia prinajbara diplomatio, Ĉinio kreis pli da ŝancoj por ke la centraziaj landoj sekvu transformon, disvolviĝon kaj pli grandan regionan influon. Dum la eŭrazia geopolitika situacio rapide ŝanĝiĝas, 88.1% de la respondantoj diris, ke la komunumo de komuna estonteco por Ĉinio kaj Centra Azio estas grava por plifortigi la strategian sendependecon de la centraziaj landoj kaj stabiligi la regionon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina vicĉefministro urĝas Usonon solvi komercajn disputojn kun Ĉinio per dialogo kaj kunlaboro - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/16/content_117930400.htm", "title": "Importado kaj eksportado de Ĉinio al kvin centraziaj landoj rapide kreskis en kvin monatoj ĉi-jare", "published": "2025-06-16 00:00:00", "content_text": "Kiel ekzempla regiono de la naskiĝa loko de la iniciato \"La Zono kaj Vojo\" kaj altkvalita kunkonstruado de la iniciato, la Centra Azio profundigas sian ekonomian kaj komercan kunligon kun Ĉinio kaj la duflanka komerco stabile grandigis sian skalon.\n\nLaŭ statistiko de doganoj, la importado kaj eksportado de Ĉinio al la kvin centraziaj landoj rapide kreskis de 321.04 miliardoj da juanoj en 2023 al 674.15 miliardoj da juanoj en 2024, pliiĝante je 116%, kaj la jara kreskorapideco atingis 7.3%, pli alta je 2.3% kompare kun la jara kresko de ĝenerala importado kaj eksportado de Ĉinio.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina vicĉefministro urĝas Usonon solvi komercajn disputojn kun Ĉinio per dialogo kaj kunlaboro - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/16/content_117930403.htm", "title": "Somera beleco de Astano", "published": "2025-06-16 00:00:00", "content_text": "Astano estas la ĉefurbo de Kazaĥio, kun mirindaj vidindaĵoj kaj pejzaĝoj. Somere Astano havas smeraldan ĉielon, pompajn florojn kaj aparte belan horizonton. Ĉi tie ankaŭ okazos la 2-a Pintkunveno de Ĉinio kaj Centra Azio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina vicĉefministro urĝas Usonon solvi komercajn disputojn kun Ĉinio per dialogo kaj kunlaboro - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/17/content_117931985.htm", "title": "Xi Jinping renkontiĝis kun kazaĥa prezidento Tokayev", "published": "2025-06-17 00:00:00", "content_text": "La 16-an de junio ĉina prezidanto Xi Jinping interparolis kun kazaĥa prezidento Kassym-Jomart Tokayev en la Prezidenta Palaco de Astano, Kazaĥio.\n\nXi Jinping diris, ke la rilatoj inter Ĉinio kaj Kazaĥio ĉiam konservas altan nivelon, kio profitas de la geografiaj avantaĝoj kaj la amika historia heredado, kaj estas neevitebla elekto por la komuna disvolviĝo de ambaŭ landoj. Ĉinio ĉiam traktas la rilatojn kun Kazaĥio el strategia alto kaj longtempa perspektivo, kaj volas labori kun la kazaĥa flanko por firme plifortigi la amikecon inter Ĉinio kaj Kazaĥio, kaj kontribui pli multe al regiona kaj eĉ la monda paco kaj disvolviĝo per la stabileco kaj pozitiva energio de tiuj rilatoj. Fronte al tumultaj kaj ŝanĝiĝemaj internaciaj situacioj, Ĉinio kaj Kazaĥio devas firme subteni la internacian sistemon kun la Unuiĝintaj Nacioj kiel la kerno kaj la internacian ordon bazitan sur internacia juro, praktiki veran plurflankismon, kaj protekti la komunajn interesojn de evoluantaj landoj.\n\nTokajev diris, ke Ĉinio estas amika najbaro, intima amiko kaj fidinda partnero de Kazaĥio. La ĉiama ampleksa strategia partnereco inter Kazaĥio kaj Ĉinio eniras novan oran epokon, subtenante la daŭripovan ekonomian kaj socian disvolviĝon de la du landoj, profitigante la du popolojn, kaj estante inda je modelo de rilatoj inter landoj. Kazaĥio volas labori kun Ĉinio por profundigi strategian reciprokan fidon kaj ĉiuflankan reciproke utilan kunlaboron, levi la duflankajn rilatojn al nova nivelo. La du landoj devas altkvalite kunlabori kadre de \"La Zono kaj Vojo\" kaj plivastigi kunlaboron en kampoj kiel komerco, investado, industrio, agrikulturo, energio kaj transportado.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Somera beleco de Astano - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/17/content_117931988.htm", "title": "Necesas kunlaboroj inter Centra Azio kaj Ĉinio", "published": "2025-06-17 00:00:00", "content_text": "de Djoomart Otorbaev*\n\nCentra Azio spertas signifajn ŝanĝiĝojn. La totala loĝantaro, kreskanta je rapideco de ĉirkaŭ 2% jare, atingis 82 milionojn, kun pliiĝo de 40% ekde 2000, kaj la kombinita MEP de la kvin landoj de la regiono atingis 519 miliardojn da usonaj dolaroj en 2024, kun pliiĝo je 400% ekde la jaro 2000. Kaj en la pasintaj kvar jaroj, la kombinita MEP de centraziaj landoj kreskis je 80%.\n\nDum la pasintaj du jardekoj, Centra Azio konservis averaĝan realan jaran kreskorapidecon de 6.7%. Ekde 2000, la eksterlanda komerco de la centraziaj landoj kreskis preskaŭ naŭoble, dum la rekta eksterlanda investado kreskis 17-oble.\n\nMeze de ĉi tiu evoluo, Ĉinio plifirmigis sian pozicion kiel la ĉefa komerca partnero de centraziaj landoj, kun ilia totala komero atinganta 94.8 miliardojn da dolaroj en 2024 -- de 89.4 miliardoj da dolaroj en 2023. Ĉinaj varoj kaj servoj eksportitaj al Centra Azio sumiĝis al 64.2 miliardoj da dolaroj, kaj la eksportoj de centraziaj landoj al Ĉinio sume atingis 30.6 miliardojn da dolaroj, ĉefe konsistante el nafto, tergaso, terraraj metaloj, valormetaloj kaj mineraloj. Fruktoj kaj aliaj nutraĵproduktoj estis la aliaj signifaj eksportoj de Centra Azio al Ĉinio.\n\nĈinaj investoj koncentriĝas en la sektoroj de transportado, infrastrukturo, renovigebla energio kaj elektraj veturiloj. Ekzemple, la ĉina kompanio BYD komencis konstrui grandan produktad-instalaĵon en Uzbekio lastjare. Fakte, ĉinaj kompanioj faris grandajn investojn en centraziaj landoj.\n\nLa centraziaj landoj atingis konsenton, ke la kreskigo de laborantaro de specialistoj kaj spertaj homoj, kaj la kreado de novaj laborpostenoj helpos plibonigi la vivnivelon de la homoj tra la regiono. La juna kaj kreskanta loĝantaro de Centra Azio fariĝas pli kunligita en la tutmondan ekonomion, kaj la entreprenema spirito de la junularo verŝajne altiros investojn celantajn diversigi sektorojn kaj ebligi al la regiono grimpi supren laŭ la tutmondaj valorĉenoj.\n\n*Eksa ĉefministro de Kirgizio kaj profesoro ĉe la Lernejo \"La Zono kaj Vojo\" de la Pekina Instruista Universitato\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Somera beleco de Astano - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/17/content_117931996.htm", "title": "Kazaĥio kaj Ĉinio profundigas fidon kaj stabilecon en energia kunlaboro", "published": "2025-06-17 00:00:00", "content_text": "de Rafik Tairov*\n\nMeze de la rapidaj ŝanĝoj en la tutmonda energia ordo, energia kunlaboro inter Kazaĥio kaj Ĉinio akiras pli grandan strategian signifon. Kazaĥio, kun siaj vastaj rezervoj de hidrokarbonoj kaj uranio, jam fariĝis ŝlosila partnero de Ĉinio. Siavice, Ĉinio investas en la energian infrastrukturon de Kazaĥio, kio helpos modernigi la energian sektoron.\n\nGrava parto de la ĉin-kazaĥa partnereco kaj kunlaboro estas la disvolviĝo de transportaj kaj loĝistikaj vojoj, integriĝo de duktaj kaj fervojaj infrastrukturoj, modernigo de naftorafinejoj per noviga teknologio, same kiel la disvolviĝo de la kemia industrio, la atomenergia sektoro, inkluzive de la konstruado de la unua atomcentralo en Kazaĥio, la alpreno de verda teknologio kaj la kreado de sekura cifereca energia koridoro.\n\nKune kun la disvolviĝo de transportaj kaj loĝistikaj koridoroj, Kazaĥio utiligas sian ampleksan reton de ĉefaj duktoj, kiuj etendiĝas je pli ol 23 000 kilometroj, inkluzive de 15 255 kilometroj da gasduktoj kaj 8 015 kilometroj da naftoduktoj. Ĉi tiuj duktoj trapasas industriajn regionojn, ekstraktajn zonojn kaj ankaŭ malproksimajn areojn, kondukante al la limoj de la najbaraj landoj de Kazaĥio. La integriĝo de duktoj kun fervojaj infrastrukturoj plibonigos la proviz-administradon, pliefikigos translimajn energi-interŝanĝojn, plifortigos energian konekteblecon tra la eŭrazia regiono, kaj igos la energi-provizon pli certigita malgraŭ plimalboniĝanta klimatŝanĝiĝo, kreskanta premo de sankcioj kaj geopolitika malstabileco, samtempe plifirmigante la pozicion de Kazaĥio kiel ŝlosila energia centro inter Oriento kaj Okcidento.\n\nLa tri ĉefaj naftorafinejoj de Kazaĥio facile kontentigas la enlandan postulon kaj havas la kapaciton liveri energion al landoj de \"La Zono kaj Vojo\" kiel Uzbekio, Taĝikio, Kirgizio kaj Afganio.\n\nKrome, komunaj teknologiaj iniciatoj inter Kazaĥio kaj Ĉinio profundigas fidon kaj stabilecon en energia kunlaboro sub la kadro de \"La Zono kaj Vojo\".\n\nProjektoj kadre de la \"Cifereca Silka Vojo\" celas krei komunan interregionan sekurecan kadron. Antaŭ la dua Ĉin-centrazia Pintkunveno en Astano, partoprenantaj landoj de \"La Zono kaj Vojo\" eniras novan fazon de strategia kunlaboro. La pintkunveno alportas ŝancojn por landoj, kompanioj kaj regionaj kaj internaciaj organizoj konfirmi sian engaĝiĝon al novigado, sekureco kaj komuna prospero. Aparte, la pintkunveno estas ŝanco enspiri novan energion en la Silkan Vojon.\n\n*Estro de la Cifereciga Centro por Sekurecaj Operacioj ĉe la Speciala Protekta Unu-Servo de KMG-Security en Astano\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Somera beleco de Astano - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/17/content_117931998.htm", "title": "Uzbeka klerulo: Gravas interkultura dialogo kaj interhoma interŝanĝo por Uzbekio kaj Ĉinio", "published": "2025-06-17 00:00:00", "content_text": "de Gayane Umerova*\n\nKonsiderante, ke tutmonda necerteco markas ĉi tiun epokon, la bezono de vera interkultura dialogo kaj interhoma interŝanĝo neniam estis pli granda ol nun. Uzbekio, strategie situanta sur la Silka Vojo, denove aperas kiel renkontiĝejo por ideoj, artistoj kaj civilizacioj. Kiel prezidanto de la Uzbeka Arta kaj Kultura Disvolva Fonduso, mi mem vidis la eksterordinaran povon, kiu liberiĝas, kiam landoj investas en kultura diplomatio, heredaĵa konservado kaj novigado. Ĉi tio estas precipe videbla en la fruktodona partnereco de Uzbekio kaj Ĉinio, kaj la kreskanta dialogo, kiun la du landoj forĝas kun la mondo.\n\nLa aliro de Uzbekio baziĝas sur la kredo, ke kulturo estas ne nur ponto inter popoloj, sed ankaŭ katalizilo por ekonomia disvolviĝo kaj socia progreso. Kun pli ol 60 procentoj de la loĝantaro de Uzbekio aĝanta sub 30 jaroj, kreskigi ekosistemon per kiu junaj uzbekoj povu prosperi kiel artistoj, kuratoroj kaj kulturaj gvidantoj, estas la kerno de nia misio. La nombro de studentoj en altlernejoj de Uzbekio triobliĝis ekde 2017, kun preskaŭ 1.43 milionoj da studentoj nun en universitatoj. Ni volas kontribui por pliigi tiun nombron.\n\nNia kultura partnereco kun Ĉinio estas aparte grava, ĉar ĝi elstarigas la daŭran spiriton de la Silka Vojo. Lastatempe ni vidis kunlaborojn en kultura heredaĵo kaj arkeologio sub la kadro de la iniciato \"La Zono kaj Vojo\" ĉe la Palaca Muzeo (Malpermesita Urbo) en Pekino kaj \"Kolora Azio: Ekspozicio de Aziaj Kostumoj\" en Hangzhou de Ĉinio, prezentante kolekton de 140 pecoj kaj aroj da vestoj reprezentantaj 27 aziajn landojn kaj regionojn. Ni ankaŭ organizis la uzbekan baleton\n\nLazgi\n\nkun la Nacia Pekina Operkompanio.\n\nPer komunaj ekspozicioj, akademiaj partnerecoj kaj interŝanĝo de plej bonaj praktikoj en heredaĵa administrado, la du landoj estas en bona pozicio por formi pli inkluzivan kaj kreivan estontecon.\n\n*Prezidanto de la Uzbekia Arta kaj Kultura Disvolva Fonduso\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Somera beleco de Astano - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/18/content_117934167.htm", "title": "Esplorbazo de Grandaj Pandoj en Chengdu", "published": "2025-06-18 00:00:00", "content_text": "Grandaj pandoj estas inter la plej raraj bestoj en la mondo. Konataj kiel \"vivantaj fosilioj\", ili estas ne nur trezoroj de Ĉinio, sed ankaŭ bestoj tre ŝatataj en la tuta mondo. La Esplorbazo de Grandaj Pandoj en Chengdu, Sichuan-provinco de Ĉinio, estas neprofitocela bredejo de grandaj pandoj financata de la ĉina registaro kaj ankaŭ esplorejo pri grandaj pandoj, malgrandaj pandoj kaj aliaj raraj bestoj. Ĝi troviĝas nur 10 kilometrojn for de la urbocentro de Chengdu kaj estis fondita en 1987 por prizorgado de ses grandaj pandoj savitaj el malsano kaj malsato. Nun en la bazo vivas 237 grandaj pandoj en malsamaj aĝoj.\n\nRaportis kaj fotis: Rafael Henrique Zerbetto\n\nUzbeka klerulo: Gravas interkultura dialogo kaj interhoma interŝanĝo por Uzbekio kaj Ĉinio - esperanto.china.org.cn\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/18/content_117934308.htm", "title": "Ĉina sperto pri energitransiro: Diskoniginda en COP30", "published": "2025-06-18 00:00:00", "content_text": "La Monda Junulara Prienergia Turneo, okazinta por la tria fojo inter la 4-a kaj la 8-a de junio ĉijare en la ĉinaj provincoj Shandong kaj Sichuan, kunigis 14 junajn profesiulojn kaj studentojn el ok landoj. Kreita de partnereco inter Akademio de Studoj pri Nuntempa Ĉinio kaj la Mondo (ACCWS, laŭ anglalingva mallongigo) kaj la kompanio CHN Energy, la turneo alportis gravan novaĵon ĉijare: En ĝi partoprenis ne nur junaj talentuloj vivantaj en Ĉinio, sed ankaŭ kelkaj gastoj el aliaj landoj.\n\nMuntado de sunpanelo por instalado surmare\n\nKun la celo prezenti kaj diskuti solvojn kadre de energitransiro, temo de ĉi-jara 30-a Konferenco de UN pri Klimatŝanĝiĝo (COP30), kiun Brazilo gastigos en novembro, la turneo prezentis lastatempajn atingojn de Ĉinio en tiu kampo kaj stimulas internacian debaton kaj kunlaboron inter landoj cele al antaŭenigo de energifontoj verdaj kaj kun malpli granda efiko sur medio.\n\nGranda projekto pri sunenergio ĉe la delto de la Flava Rivero\n\nPost naskiĝo en la provinco Qinghai en okcidenta Ĉinio, la Flava Rivero iras sian vojon ĝis renkontiĝo kun la maro ĉe la urbo Dongyin en la orienta provinco Shandong. La sablo kaj ŝlimo alportataj de la akvo donas flavan koloron al la akvoj de tiu ĉi rivero, kiu lulis la ĉinan civilizacion. En la punkto, kie la Flava Rivero renkontas la maron, oni vidas spektaklon similan al tiu de la renkonto de la akvoj de la riveroj Negro kaj Solimões en brazila amazonio: En ambaŭ kazoj, la malsamkoloraj akvoj malrapide miksiĝas, kreante dukoloran spektaklon de la naturo. Laŭlonge de historio, la akumulado de sablo kaj ŝlimo kaŭzis ŝanĝojn en la vojo de la rivero proksime de ĝia delto, sed nuntempe laboro de medimonitorado kune kun homaj intervenoj laŭbezone kontribuis por stabiligo de la rivervojo kaj protekti ĝiajn randojn en areo gravega por trafiko de migrantaj birdoj.\n\nKaj ĝuste tie, proksime de la loko, kie la Flava Rivero brakumas la maron, CHN Energy disvolvas pioniran projekton pri sunenergio sur la maro, nomita HG14, kun kapablo generi pli ol 1GW da elektro, kiam ĝi estos finkonstruita. Instali sunpanelojn super la maro unuavide ne ŝajnas io tiom komplika, sed fakte tio estas granda defio por inĝenieroj: Krom la tajdoj kaj la efiko de sala akvo kaj humideco sur la aparataro, oni ankaŭ devas konsideri plurajn aliajn eblajn problemojn rilate al marbestoj kaj navigado en la ĉirkaŭaĵoj.\n\nHG14 estas monde la unua surmara projekto pri sunenergio sukcese ligita al la reto de elektrodistribuado surtere, kaj tion oni faris en novembro 2024. Krom tio, HG14 estas la plej granda projekto jam ekkonstruita pri surmara sunenergio. Kiam ĝi estos finkonstruita, ĝi kovros areon de 1.223 hektaroj per 2 934 sunpaneloj. Tiu projekto ankaŭ pioniras en la uzo de grandaj ŝtalaj framoj, ligitaj al solida bazo funde de la maro, kiel bazo por instalado de fotovoltaaj paneloj kaj aliaj aparatoj. La strukturo estis desegnita por mildigi la ĝenon sur maraj vivaĵoj kaj ne malhelpi la birdojn, kiuj tie vivas aŭ transitas. La sunpaneloj uzataj en tiu projekto generas elektron el ambaŭ surfaco, sorbante kaj la lumon rekte el la suno, kaj la lumon reflektitan de la marsurfaco. Tio kreskigas la elektroproduktadon je 3%, kaj la paneloj malrapide moviĝas dum la tago por akompani la movojn de la suno kaj tiel optimumigi la kaptadon de sunlumo.\n\nSunenergia projekto surmara estas signife pli kompleksa ol tiuj sur forma grundo, sekve, estas pli facile unue surtere munti la sunpanelojn kaj poste ilin transporti per ŝipo ĝis la loko, kie ili estos instalitaj. La partoprenantoj de la turneo havis la unikan ŝancon viziti la lokon, kie oni muntas la panelojn kaj ankaŭ la plaĝon, kie la submaraj kabloj venintaj el la oceano estas konektitaj al la reto pri elektra distribuado.\n\nSed la plej speciala parto de tiu vizito estis tiu per ŝipo al la parto jam konstruita kaj funkcianta de la surmara sunenergia centralo. La internaciaj talentuloj tie vidis detalojn de la projekto, inkluzive de tensitransformiloj instalitaj ĉe la sunpaneloj, ilia ligo al la submaraj kabloj, kaj la aparatojn pri monitorado, kiuj alprenas 5G-an interreton kaj estis disvolvitaj specife por tiu projekto, partnerece kun Huawei.\n\nAkvocentraloj sur Dadu-rivero en Sichuan\n\nUnu el la plej defiaj momentoj de la Longa Marŝado estis kiam la Ruĝa Armeo bezonis transiri Dadu-riveron en Sichuan-provinco. Tiu rivero serpentumanta inter akraj montoj ne estas tiom larĝa, sed ĝia akvofluo estas tre forta. En la epoko de la Longa Marŝado, estis nur unu ponto super tiu rivero, kaj ĝi estis malmuntita, laŭ ordono de Chiang Kai-Shek, por malebligi la transiron de la rivero faro de la Ruĝa Armeo, restis nur la kabloj super la rivero. Soldatoj kun mitralo estis metitaj aliflanke de la rivero por pafi tiujn, kiuj aŭdacus transiri la riveron per la kabloj. La transiro estis malfacilega, sed la Ruĝa Armeo sukcesis kaj daŭris sian marŝadon, verkante heroecan ĉapitron de la historio de la lando.\n\nHidrelektra Centralo Pubugou en Sichuan-provinco de Ĉinio (Foto: CHN Energy)\n\nPost la fondiĝo de la Ĉina Popola Respubliko, la lando peze investis en edukado kaj scienc-teknologia disvolvado, estiginte la bazon por kreado de pli bonpagaj postenoj kaj pli bonaj vivkondiĉoj por la popolo. Tio kaŭzis pli grandan postulon pri elektro. En tiu nova fazo de la nacia disvolvado, Dadu-rivero montriĝis tre taŭga por konstruado de hidrelektraj centraloj. La hidrelektra centralo de Pubugou estas ne nur la plej granda sur Dadu-rivero, sed ankaŭ la plej granda kontrolata de firmao sub la grupo CHN Energy. Kun instalita kapacito de 4.49GW, ĝi estas ŝlosila nacia projekto disvolvita kadre de la 10-a kvinjara plano de Ĉinio kaj ekzempla projekto kadre de la disvolva strategio de okcidenta Ĉinio.\n\nLa loka geografio faciligas kaj reduktas la koston de konstruado de hidrelektraj centraloj, krom redukti la malbonan efikon de ilia konstruado sur la medio. Krom produktado de elektro, la akvobaraĵo ankaŭ havas du aldonajn rolojn: Regado de akvorimedoj kaj retenado de sablo, ŝtonoj kaj ŝlimo transportitaj de la rivero.\n\nAliflanke, Sichuan-provinco estas konata pro oftaj tertremoj. Pro tio, la hidrelektraj centraloj sur Dadu-rivero ricevis plifortigitan strukturon, planitan por rezisti al tertremoj fortaj je ok gradoj laŭ Richter-skalo.\n\nKonsistanta el du elektrejoj, Pubugou kaj Shenxigou, la centralo produktas 4.26GW da elektro, al kiuj aldoniĝas aliaj 4.26GW generitaj de sunpaneloj instalitaj proksime de tie. En unu jaro, la centralo produktas ĉirkaŭ 15 miliardojn da kilovathoroj, sufiĉe por kontentigi la kvaronon de la postulo de la urbo Chengdu.\n\nLa junaj talentuloj ankaŭ vizitis la kontrolejon de produktado de la elektraj centraloj de Dadu-baseno en Chengdu, kaj tie aŭskultis klarigojn de fakuloj pri administrado, sekureco kaj operaciumado de la hidrelektraj centraloj laŭ Dadu-rivero.\n\nInterŝanĝoj kun ĉinaj fakuloj\n\nLa partoprenantoj de la turneo ankaŭ havis la ŝancon viziti operaciumajn instalaĵojn de CHN Energy kaj babili kun fakuloj. En Dongyin, ili havis dialogon kun la ĉefaj fakuloj de la projekto HG14 kaj konis plurajn teknikajn detalojn rilatajn al la disvolvata laboro kadre de tiu projekto. En Sichuan, la dialogo kun fakuloj de la hidrelektra centralo de Pubugou entenis ne nur teknikajn demandojn, sed ankaŭ diskuton inter ĉinoj kaj fakuloj pri daŭripova evoluado, novigo, klimatŝanĝiĝo kaj mediprotektado. La evento finiĝis en Pekino, en la sidejo de CHN Energio, kie la junuloj vizitis ĝiajn studiojn pri amaskomunikado kaj havis dialogon kun gvidantoj kaj manaĝeroj de la firmao. En tiu okazo, la internaciaj talentuloj prezentis siajn impresojn pri la vizitoj kaj sciis la strategian planon de la kompanio.\n\n\"Mi kore dankas Ĉinion pro ĝia subteno al ni, kvazaŭ ĝi estas nia pli aĝa frato. Mi estas impresita kaj ĝoja pro la serioza laboro de Ĉinio en gvidado de la mondo kadre de iniciatoj por verda disvolvado,\" deklaris la pakistano Farooq Sansi, ĝenerala direktoro de la grupo Hunan Sansi.\n\nKevin Tu, manaĝero de la firmao Agora Energy China, substrekis la kontribuon de la junularo al energitransiro: \"Ĉina sperto atestas, ke la junularo ĉefrolas novigon, de la retoj pri distribuado de elektro administrataj de artefarita intelekto ĝis grandskalaj projektoj de ventenergio en la maro.\"\n\n\"Ĉar mi laboras en tiu ĉi kampo, mi tre ŝatis viziti la hidrelektran centralon de Pubugou kaj la projekton pri sunenergio sur la maro,\" diris la junulino Azarine Raina el Indonezio. \"Tiuj strukturoj estas mirinde bone elpensitaj kaj avangardaj. Mi estas bonŝanca pro la oportuno interbabili kun fakuloj de CHN Energy kaj koni de ili, ke la tempo necesa por repago de tiuj investoj estas relative malalta kompare kun la skalo de tiuj projektoj,\" konkludis ŝi.\n\nDum la dialogo en Pekino, la partoprenantoj ankaŭ estis informitaj pri la progreso de la plenumado de la Du Karbonaj Celoj de Ĉinio, atingi la pinton de karbonemisiado antaŭ 2030 kaj la karbonneŭtralecon antaŭ 2060. La unua celo estis atingita meze de 2024, ses jaroj antaŭ la limdato. Tio signifas, ke Ĉinio jam atingis la pinton de emisiado de karbono kaj nun malaltigas emisiadon por plenumi la duan celon.\n\nKombini teknikajn vizitojn kun turismo\n\nKrom vizitoj al prienergiaj instalaĵoj, la gejunuloj ankaŭ havis merĝan sperton pri la ĉina kulturo kaj konis kelkajn atingojn de la lando en aliaj sektoroj, kiel arkeologio, agrikulturo kaj konservado de grandaj pandoj.\n\nAntaŭ la vizito al la hidrelektra centralo, la junaj talentuloj vizitis la distrikton Hanyuan, proksime de la centralo. La averaĝa enspezo de lokanoj 15-obliĝis, depost kiam la centralo estis instalita proksime de tie. Kamparaj familioj de tiu distrikto nun sin dediĉas al plantado de mespilo kaj ĉerizo kaj ilin sendas al klientoj tra tuta Ĉinio. \"Antaŭ la konstruado de la hidrelektra centralo de Pubugou, ni kutimis planti maizon, bataton kaj pizon. Depost ĝia konstruado, infrastrukturo pri transportoj en nia distrikto fariĝis multe pli efika, akvo abundas, medio pliboniĝis kaj ni nun plantas mespilon. La vivkvalito de homoj multe pliboniĝis,\" deklaris la kamparano Li Wanwen.\n\nEnirejo de la bieno de Li Wanwen\n\nSekvatage, la programo entenis vizitojn al la Esplorbazo de Grandaj Pandoj, la arkeologiejo Jinsha kaj Kuanzhai-aleo, tri gravaj turismejoj de Chengdu. La junaj talentuloj ankaŭ gustumis ĉinan teon, manĝis sichuan-stilan Huoguon kaj spektis prezentaĵon de la Sichuan-a Opero. \"Tio estis grava sperto por mi, mi tre dankas la organizantojn pro tio, ke ili venigis nin al la bazo de grandaj pandoj kaj la turisma aleo. Malgraŭ mia plenokupita tagordo, mi havis la oportunon viziti kelkajn turismejojn de Chengdu,\" diris Azarine, entuziasmiĝinta pri la kulturaj malkovroj dum sia unua vizito al Ĉinio.\n\nSperto diskoniginda en COP30\n\nAlia partoprenanto de la turneo, la brazilano José Renato Peneluppi Jr., magistro pri publika politiko specialiĝinta pri energitransiro, konsideras gravega la ŝancon por montri al la mondo la atingojn de Ĉinio en tiu ĉi kampo. \"La Monda Junulara Prienergia Turneo havas potencialon pozitive efiki sur COP30 en Brazilo per diskonigo de spertoj de Ĉinio pri daŭripovaj teknologioj kiaj elektrogenerado surmare, sunenergio kaj hidrelektra energio. Tiu programo alproksimigas tutmondajn junajn gvidantojn de la ĉinaj solvoj cele al karbonemisiada neŭtraligo,\" klarigis Renato.\n\nLa junaj talentuloj ankaŭ vizitas la Esplorbazon de Grandaj Pandoj en Chengdu.\n\nVivanta en Ĉinio de pli ol jardeko, Renato kaptis la oportunon liveritan de dialogo kun ĉinaj fakuloj de la hidrelektra centralo de Pubugou por rakonti pri la kunlaboro inter Brazilo kaj Ĉinio en tiu kampo. En la pasinteco, Brazilo estis avangardo en tiu sektoro, kaj ĉinaj fakuloj vizitis la hidrelektran centralon Itaipu -- tiam la plej granda en la mondo -- por koni la laboron de Brazilo en tiu kampo. Nun Ĉinio havas sian propran teknologion kaj altkvalifikitajn fakulojn por konstrui kaj operaciumi hidrelektrajn centralojn.\n\nAntaŭ nelonge, kiam Brazilo inaŭguris la hidrelektran centralon Belo Monte, for de la grandaj urboj, mankis al la lando teknologio por efike transporti elektron tra longega distanco. Tiam Ĉinio alportis al Brazilo la teknologion de ultraaltatensia transmisio, kio signife reduktis perdojn dum la transportado de elektro. Tiu ekzemplo montras, ke duflanka kunlaboro pri energio alportis profiton al ambaŭ landoj. Konsiderante, ke problemoj kiel tutmonda varmiĝo kaj perdo de biodiverseco efikas sur la tuta mondo, estas esence, ke ĉiuj landoj kunlaboru por ilin solvi.\n\n\"Dum COP30 en la urbo Belém, tiu ĉi turneo povas kontribui por plifortigi la dialogon inter Brazilo kaj Ĉinio, montrante vojojn por kunlaboro kadre de renovigeblaj energifontoj, novigo kaj mediprotektado, plifortigante strategiajn aliancojn kaj impulsante la priklimatan laboron de la du landoj,\" konkludis Renato.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping renkontiĝis kun kazaĥa prezidento Tokayev - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/19/content_117934772.htm", "title": "Nanyin", "published": "2025-06-19 00:00:00", "content_text": "Tiu ĉi filmeto montras du esencajn perkutilojn uzatajn en Nanyin-muziko. Maldekstre estas perkutilo nomita\n\nPaiban\n\n, kiu konsistas el du aŭ tri lignaj frapiloj tenataj vertikale. Frapado de tiuj perkutiloj rezultas en sono, kiu markas la ritmon de la muziko. Ĝia ludanto kutime ankaŭ rolas kiel ĉefkantisto. Dekstre estas\n\nShuangzhong\n\n, du malgrandaj porcelanaj tetasoj, kiu estas frapataj kiel cimbaloj. Oni devas teni ilin ĉe la randoj kaj milde ilin frapi por produkti pli klaran kaj altan sonon. La uzo de tetasoj por fari muzikon spegulas la popoldevenon de Nanyin, devenigita el improviza uzo de ordinaraj objektoj kiel muzikiloj.\n\nNanyin (南音), ankaŭ konata kiel \"Nanguan\" (南管), estas unu el la plej antikvaj stiloj de tradicia ĉina muziko, kun historio de pli ol mil jaroj. Ĝi originis en la regiono de la urbo Quanzhou, Fujian-provinco de Ĉinio dum la dinastioj Han kaj Tang kaj konservas elementojn de la muziko ludata en la kortegoj de Ĉinio en antikveco. En 2009 Nanyin estis aldonita al la listo de nemateria kultura heredaĵo de UNESKO.\n\nNanyin estas konsiderata \"vivanta fosilio\" de la ĉina muzikhistorio. Ĝi estas populara en suda Fujian-provinco laŭ la sudorienta marbordo de Ĉinio. Ekde Han-dinastio (206 a.K.-220 p.K.), migrantoj el la centra regiono de Ĉinio enkondukis muzikon en la sudan regionon de Fujian, centritan ĉirkaŭ Quanzhou, miksante ĝin kun loka popolmuziko. La malrapidaj, simplaj kaj elegantaj melodioj estas ludataj per distingaj instrumentoj kiel bambua fluto nomata\n\ndongxiao\n\nkaj kurbkola liuto ludata horizontale nomata\n\npipa\n\n, same kiel pli oftaj blovinstrumentoj, kordinstrumentoj kaj frapinstrumentoj. El la tri komponantoj de Nanyin, la unua estas pure instrumenta, la dua inkluzivas voĉon, kaj la tria konsistas el baladoj akompanataj de la ensemblo kaj kantataj en la dialekto de Quanzhou, ĉu de sola kantisto, kiu ankaŭ ludas klakinstrumentojn, ĉu de kvaropo, en kiu ĉiu kantisto ludas laŭvice.\n\nNanyin estas ludata dum printempaj kaj aŭtunaj ceremonioj por adori la dion de muziko, ĉe geedziĝoj kaj entombigoj, kaj dum ĝojaj festadoj en kortoj, merkatoj kaj stratoj. La riĉa repertuaro de kantoj kaj partituroj konservas antikvan popolmuzikon kaj poemojn kaj influis operon, pupteatron kaj aliajn prezentartajn tradiciojn. Ekzistas ĝis nun pli ol 2 000 instrumentaj kaj voĉaj pecoj de Nanyin, kun kantotekstoj ĉefe el Tang-legendoj, popolaj rakontoj kaj rakontoj pri roluloj el la dinastioj Song, Yuan kaj Ming, tiuj melodioj estas belaj kaj kortuŝaj.\n\nNanyin havas signifan akademian esplorvaloron en muzikologio, antropologio, lingvistiko, folkloraj studoj kaj la historio de kulturaj interŝanĝoj inter Ĉinio kaj aliaj landoj. Ĝi estas ankaŭ spirita ligo por transmaraj ĉinoj, ludante pozitivan rolon en plifortigo de la nacia identeco.\n\nRedaktoroj: Rafael Henrique Zerbetto kaj Xie Ruifeng\n\n<span style=\"font-family: \"times new roman\"; font-size: 20px;\">Ĉina sperto pri energitransiro: Diskoniginda en COP30 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/19/content_117934841.htm", "title": "Meshrep", "published": "2025-06-19 00:00:00", "content_text": "Meshrep estis aldonita en la Liston de Nemateria Kultura Heredaĵo de UNESKO antaŭ kelkaj jaroj. Ĝi estas tradicia arto de ujguroj de Xinjiang-a Ujgura Aŭtonoma Regiono de Ĉinio, ujguroj okazigas diversajn specojn de Meshrep en malsamaj eventoj por festi kaj celebri la rikolton de agrikulturo aŭ bredado. Per tio oni celas kreskigi solidajn familiajn, amikajn, najbarajn kaj komunumajn rilatojn, tio ankaŭ estas grava afero por laboro kaj vivo.\n\nEkzemple, printempo estas la sezono, kiam ujguroj zorgas pri junaj kultivaĵoj, tial ili okazigas Kok-Meshrep por preĝi al promesplena estonteco kaj abunda rikolto. \"Kok\" estas la ujgura vorto por junaj kultivaĵoj.\n\nEn la pasinteco, aliaj komunaj Meshrep-aktivadoj inkludis Huoxalik-Meshrep, por festi geedziĝon, plenaĝecan riton, rikolton kaj aliajn festivalojn; Dolan-Meshrep, por honori la ĉasistan vivon kaj kuraĝon de prapatroj; Namakul-Meshrep, por mediacii konfliktojn aŭ solvi disputojn; Keiyet-Meshrep, por kritiki malmoralan konduton aŭ eduki la publikon; Ketaphan-Meshrep, servanta kiel ia literatur-recenzo.\n\nĈi tiuj malsamaj specoj de Meshrep traktas diversajn aspektojn de laboro kaj vivo, transdonante artojn, kulturon, sciojn kaj vivspertojn, kun ĝojo kaj plezuro. Por ujguroj, tri homgrupoj estas ŝlosilaj por Meshrep: La eventprezentanto, la invititaj popolartistoj kaj la partoprenantoj. La prezentanto devas esti majstro de la tradicioj kaj kapable regi ĉiun aspekton de la agadoj, certigante, ke la evento iru glate kaj plaĉe.\n\nPor pli bone protekti ĉi tiun tradicion, laborrenkontiĝoj estis establitaj por protekti kaj trejni Meshrep-prezentantojn kaj popolartistojn. Modernaj sonregistraĵoj kaj videaĵoj estis produktitaj, akademiaj konferencoj estis kunvokitaj por antaŭenigi esploradon, kaj universitataj studentoj specialiĝantaj pri Meshrep estis trejnitaj por iĝi profesiuloj, kontribuante al ĝia daŭripova disvolviĝo.\n\nOni povas diri, ke Meshrepo konsistigas la plej gravan portanton de ujguraj kulturaj tradicioj. Kompleta evento de Meshrep entenas riĉajn elementojn de tradicioj kaj spektaklaj artoj, kiel muziko, danco, dramo, popolartoj, akrobataĵoj, parola literaturo, manĝkutimoj kaj ludoj. Tradicia ujgura muziko estas la plej ampleksa arta formo inkludita en la evento, integrante kanton, dancon kaj distron. Meshrep funkcias kiel \"klasĉambro\", en kiu homoj povas lerni pri siaj tradiciaj kutimoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉina sperto pri energitransiro: Diskoniginda en COP30 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/19/content_117936346.htm", "title": "Prezidanto Xi Jinping: Ĉinio kunlaboros kun Centra Azio por protekti internacian justecon", "published": "2025-06-19 00:00:00", "content_text": "La 17-an de junio en la dua Ĉin-Centrazia Pintkunveno en Astano, kazaĥa ĉefurbo, ĉina prezidanto Xi Jinping diris, ke Ĉinio pretas kunlabori kun centraziaj landoj por protekti internacian justecon kaj kontraŭstari hegemonismon kaj potencpolitikon.\n\nLi diris: \"Ĉinio kaj la kvin centraziaj landoj kune formis la ĉin-entrazian spiriton, kiun karakterizas reciproka respekto, reciproka fido, reciproka profito, reciproka helpo kaj strebado al komuna modernigo per altkvalita disvolviĝo.\"\n\nLi ankaŭ diris, ke ne ekzistas gajnintoj en tarifaj kaj komercaj militoj, kaj ke unuflankismo kaj protektismo damaĝas ĉiujn.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Esplorbazo de Grandaj Pandoj en Chengdu - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/20/content_117936368.htm", "title": "La arkeologiejo Jinsha en Chengdu", "published": "2025-06-20 00:00:00", "content_text": "La arkeologiejo Jinsha estas la centro de la antikva regno Shu, kies civilizacio disvolviĝis ĉe la alta parto de la baseno de Jangzio de la 12-a jarcento a.K. ĝis la 7-a jarcento p.K., alivorte, antaŭ ĉ. 3 200-3 600 jaroj. Tiu arkeologiejo, kune kun tiu de Sanxingdui, reprezentas la kulminon de la disvolvado de Shu-regno.\n\nOrnamaĵo de Senmortaj Birdoj Ĉirkaŭ la Suno, elfosita en Jinsha\n\nKonsiderata la ĉefa arkeologia malkovro de Ĉinio en la 21-a jarcento, la arkeologiejo Jinsha rivelis la plej densan kolekton da eburaĵoj kaj la plej grandan kvanton da oraĵoj kaj jadaĵoj jam trovitaj en arkeologiejoj de tiu periodo. La plej fama el tiuj antikvaĵoj estas la Ornamaĵo de Senmortaj Birdoj Ĉirkaŭ la Suno, unu el la ĉefaj ŝablonoj de la ĉina kultura heredaĵo kaj simbolo de la urbo Chengdu.\n\nJada ĉeno skulptita antaŭ pli ol 3 000 jaroj impresas pro la elstara prilaborado.\n\nTestuda karapaco uzita por divenado\n\nLa malkovro de tiuj trezoroj pruvas, ke Chengdu havas urban historion de pli ol 3 000 jaroj, kaj Jinsha nun estas konsiderata la komenca punkto de chengdu-a urba historio. En 2007, tiu arkeologiejo fariĝis naci-nivele protektita kultura heredaĵo kaj eniris la liston de naci-nivelaj arkeologiejoj. En la sama jaro, muzeo estis inaŭgurita en tiu loko, kun areo de 300 mil kvadrataj metroj kaj konstruita areo de proksimume 40 mil kvadrataj metroj.\n\nBronzaĵo en formo de homa korpo kun ronda truo en la kolo\n\nKiel la plej reprezenta eksponejo pri antikva Shu-civilizacio, la Muzeo de Jinsha-Arkeologiejo miksas tradiciajn metodojn de eksponado kun novigaj konceptoj por prezenti la kulturon de Shu-regno. Ĝi estas agnoskata kiel ĉina 4A-nivela turismejo, nacia unuaklasa muzeo, nacia bazo por popularigo de scienco, nacia bazo por esplorado kaj praktika edukado por lernantoj de bazaj kaj mezlernejoj, kaj bazo por praktiko de post-doktora novigo en la provinco Sichuan.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina sperto pri energitransiro: Diskoniginda en COP30 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/20/content_117938742.htm", "title": "Malfermiĝis 9-a Ĉina kaj Sud-Azia Ekspozicio en Kunming", "published": "2025-06-20 00:00:00", "content_text": "La 19-an de junio malfermiĝis la 9-a Ĉina kaj Sud-Azia Ekspozicio en Kunming, ĉefurbo de la provinco Yunnan en sudokcidenta Ĉinio. Ĝi altiras reprezentantojn de pli ol 2 500 entreprenoj el 73 landoj, regionoj kaj internaciaj organizoj.\n\nLa sestaga evento kunigas ĉiujn sud- kaj sudorientaziajn landojn, okupante 16 ekspoziciejojn, el kiuj preskaŭ 70% estas dediĉitaj al profesiaj sektoroj kiel fabrikado, verda energio, kafindustrio kaj tradicia medicino.\n\nDu sudaziaj pavilonoj kun preskaŭ 800 budoj estis starigitaj, inkluzive de tiuj de Barato kaj Pakistano -- ĉiu el la du landoj gastigas 140 budojn.\n\nPreskaŭ 40 ekonomiaj kaj komercaj eventoj estas planitaj dum la ekspozicio, inkluzive de forumoj kaj aĉet-kunigoj celantaj profundigi regionan kunlaboron.\n\nLa unua ekspozicio okazis en Kunming en 2013, la saman jaron kiam Ĉinio prezentis la iniciaton \"La Zono kaj Vojo\". Ĝi de tiam faciligis pli ol 110 miliardojn da usonaj dolaroj en eksterlandaj komercaj transakcioj kaj servis pli ol 20 mil entreprenojn. En 2024, komercado inter Ĉinio kaj sudaziaj landoj atingis preskaŭ 200 miliardojn da usonaj dolaroj, duobliĝante en la pasinta jardeko kun averaĝa jara kreskorapideco de 6.3%.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La arkeologiejo Jinsha en Chengdu - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/23/content_117936377.htm", "title": "Artistoj riĉigas noktovivon en Kuanzhai-aleo de Chengdu", "published": "2025-06-23 00:00:00", "content_text": "Kuanzhai-aleo estas fama turismejo de la urbo Chengdu en la okcident provinco Sichuan, Ĉinio. Tie estas la nuraj postrestaĵoj de Shaocheng-kulturo de antaŭ 3 000 jaroj kaj de la 300-jara Mancheng-kulturo. Ĝia arkitektura stilo kombinas la kulturon de hutong de norda Ĉinio kun la tradiciaj kortoj de Sichuan. Tiu renovigita historia loko estas tre ŝatata de turistoj kaj lokanoj, kun multaj restoracioj, vendejoj kaj bunta noktovivo. La ĉeesto de artistoj surloke donas al vizitantoj pli intiman sperton de sichuan-a kulturo kaj igas la viziton al tiu loko pli speciala kaj memorinda. Jen kelkaj ekzemploj:\n\nJuna muzikisto prezentas nuntempan ĉinan popolmuzikon en drinkejo.\n\nArtistino prezentas tradiciajn kantojn kaj dancojn sur podio.\n\nArtisto prezentas sian lertecon fari kompleksajn korpajn movojn ekvilibrante bovlon kun brulanta kandelo sur sia kapo.\n\nPost prezento de la tradicia maskoŝanĝado de Sichuan-a Opero, artisto salutas klientojn en drinkejo.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Ĉina sperto pri energitransiro: Diskoniginda en COP30 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/23/content_117939007.htm", "title": "Guĉino", "published": "2025-06-23 00:00:00", "content_text": "Guĉino estas ĉina sepkorda pluk-instrumento. Ĝi estas ludata ekde antikveco, kaj tradicie estas ŝatata de akademiuloj kaj literaturistoj kiel instrumento de granda subtileco kaj rafineco, kaj ankaŭ asociita kun la antikva filozofo Konfuceo. Ĝi estas foje nomata de ĉinoj \"la patro de ĉina muziko\" aŭ \"la instrumento de saĝuloj\". Guĉino en la koncepto de ĉinoj estas la plej respektata el ĉiuj ĉinaj muzikinstrumentoj. Ĝi havas historion de ĉirkaŭ 5 000 jaroj, kaj ĝiaj legendaj figuroj rilataj al la ĉina prahistorio estas dieca Fuxi, Shennong kaj Huang Di, la Flava Imperiestro. Ĝi estas menciita en ĉinaj skribaĵoj antaŭ preskaŭ 3 000 jarojn, kaj instrumentoj estis trovitaj en tomboj antaŭ ĉirkaŭ 2 500 jaroj.\n\nGuĉino estas kvieteca instrumento, kun gamo de ĉirkaŭ kvar oktavoj, kaj ĝiaj malfermaj kordoj estas agorditaj en la basa registro. Ĝia plej malalta tonalo estas ĉirkaŭ du oktavoj sub meza C, aŭ la plej malalta noto sur violonĉelo. Sonoj estas produktitaj per plukado de malfermaj kordoj, haltigitaj kordoj kaj harmonikoj. Laŭ tradicio, guĉino origine havis kvin kordojn de la antikva ĉina muziksistemo, sed oni trovis similajn antikvajn instrumentojn kun nur unu aŭ pluraj kordoj. Ĝia moderna versio havas sep kordojn.\n\nEkzistas pli ol 3 360 konataj kaj daŭre ludataj muzikaĵoj de guĉina muziko el antikveco kaj imperiaj dinastioj. La 7-an de novembro 2003, UNESKO anoncis, ke la ĉina guĉino estis elektita kiel nemateria kultura heredaĵo. En 2006 guĉino estis enlistigita en la listo de nacia nemateria kultura heredaĵo de Ĉinio. En 1977 registraĵo de guĉina muziko\"Fluanta Akvo\" estis elektita por Voyager Golden Record, orumita longdiska registraĵo enhavanta muzikon el la tuta mondo, kiu estis sendita en la kosmon de NASA per la kosmoŝipoj Voyager 1 kaj Voyager 2. Ĝi estas la dua plej longa eltiraĵo inkludita sur la disko. La kialo elekti verkon luditan per ĉi tiu specifa instrumento estas: La tona strukturo de la instrumento, ĝia muzika gamo, devenas de fundamentaj fizikaj leĝoj rilataj al vibrado kaj suprotonoj, reprezentante la intelektan kapablon de homoj pri ĉi tiu temo.\n\nKiel unu el la muzikaj tradicioj, ekzistas diferencaj skoloj de ludarto de guĉino. La diferencoj ofte estas en la interpretado de la muziko. Nordaj skoloj emas esti pli viglaj laŭ tekniko ol sudaj skoloj. Sed en modernaj terminoj, la distingo inter skoloj kaj stiloj ofte estas malklara, ĉar ununura ludanto povas lerni de multaj malsamaj ludantoj de malsamaj skoloj kaj absorbi ĉiun el iliaj stiloj. Cetere, homoj el la sama lernejo trejnitaj sub la sama majstro povas havi malsamajn individuajn stilojn.\n\nAntikvaj guĉinoj estis faritaj el ligno kaj kordoj el tordita silko. Ornamaĵoj inkluzivis inkrustitajn punktojn el perlamoto aŭ aliaj similaj materialoj. En 2010 guĉino el Song-dinastio estis vendita kontraŭ 22 milionoj da usonaj dolaroj, fariĝinte la plej multekosta muzikinstrumento iam vendita.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermiĝis 9-a Ĉina kaj Sud-Azia Ekspozicio en Kunming - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/23/content_117944767.htm", "title": "Vjetnama klerulo: Usono ne povos venki en komerca milito", "published": "2025-06-23 00:00:00", "content_text": "de Quang Thanh Phan*\n\nUsona prezidento Donald Trump duobligis sian doganpolitikon en sia dua oficperiodo, sed li devas kompreni, ke la tutmonda geopolitika kaj ekonomia situacio jam ŝanĝiĝis en la pasinta duonjardeko malavantaĝe al Usono. Kvankam Trump projekciis la komercan militon kiel manieron por montri forton, kiu profitigas la usonan ekonomion, tamen faktoj indikas, ke la komerca milito alportas nur katastrofon.\n\nDum jardeko, per la iniciato \"La Zono kaj Vojo\", Ĉinio fariĝis multe malpli dependa de la usona merkato ol ĝi estis antaŭ jardeko: ASEAN nun estas la plej granda komerca partnero de Ĉinio, kaj la ekonomiaj ligoj de Ĉinio kun Eŭropa Unio kaj afrikaj kaj mezorientaj landoj pligrandiĝas. Rezulte, kiam alfrontite al revivigitaj usonaj doganoj, Ĉinio respondis per forta sed modera averto, postulante, ke ĉiuj pluaj intertraktadoj estu bazitaj sur \"reciproka respekto\", movo, kiu reflektas ĝian kreskantan diplomatian povon kaj kapablon rezisti ekonomian devigon.\n\nPli grave, la ekonomiaj malfortoj de Usono fariĝas pli videblaj. Fabrikado malkreskis al nur 10% de MEP, dum konsumo konsistigas preskaŭ 70% de la ekonomia agado. Kaj kun kreskanta importado, la komerca deficito restas granda.\n\nKrome, plimulto de usonanoj nun rigardas la eksteran komercan politikon de Trump kiel malkonsekvencan kaj neklaran, kaj la indico de necerteco pri usona komerca politiko signife altiĝis kompare kun la pasinta jaro.\n\nSen kredinda strategio, la komerca milito de la usona prezidento riskas subfosi la ekonomian stabilecon de Usono kaj doni avantaĝon al Ĉinio.\n\n*Quang Thanh Phan, el Vjetnama Nacia Universitato en Ho-Ĉi-Min-urbo de Vjetnamio\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis lanĉ-ceremonio de libro de islanda esperantisto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/24/content_117942374.htm", "title": "Kunĉju-opero", "published": "2025-06-24 00:00:00", "content_text": "Kunĉju-opero (aŭ Kunqu) estas unu el la plej malnovaj ekzistantaj ĉinaj operoj. Ĝi evoluis el muzika stilo de Kunshan, parto de la kultura areo Wu, kaj poste furoris en ĉinaj teatrejo de la 16-a ĝis la 18-a jarcentoj. Konataj verkoj de tia opero inkluzivas\n\nLa Peonian Pavilonon\n\nen la dinastio Ming.\n\nPrezentado de La Peonia Pavilono\n\nĜia melodio estas unu el la kvar grandaj karakterizaj melodioj en la ĉina opero. Ĝi estas konata pro la eleganta kantoteksto, gracia stilo kaj delikata prezentado. Ĝi estas unu el la operoj grupigitaj sub suda operaro, kaj ĝi estas konata kiel la \"prapatro de cent operoj\". Kunĉju-opero uzas fluton, tamburon kaj tabulon kaj tiel plu kiel ĉefaj akompanaj instrumentoj. En 2001 Kunĉju-opero estis proklamita unu el la majstraĵoj de la buŝa kaj nemateria heredaĵo de la homaro fare de UNESKO, kaj ĝi estis enskribita en la liston de nemateria kultura heredaĵo de UNESKO en 2008.\n\nKunĉju-opero rilatas al kunshan-a melodio (昆山腔, Kūnshān qiāng). Oni ĝenerale kredas, ke la melodio estis evoluigita en la Ming-dinastio (1368-1644). La plej fama kunĉju-operaĵo estas\n\nLa Peonia Pavilono\n\nverkita de Tang Xianzu en Ming-dinastio. Aliaj gravaj verkoj inkluzivas La Palacon de Eterna Vivo, verkita de Hong Sheng, kajLa Persikfloran Ventumilon de Kong Shangren, verkitan en frua Qing-dinastio (1616-1911). La operoj povas esti prezentitaj kiel eltiraĵoj aŭ kulminaĵoj nomitaj zhézixì (折子戲), kiuj fariĝis la normo antaŭ la 1760-aj jaroj kaj pli ol 400 pecoj de ĉi tiuj estis konataj. Kunĉju-opera prezentado influis la prezentadon de multaj aliaj stiloj de la ĉina muzika teatro, inkluzive de la Pekina Opero, kiu enhavas multon el kunĉju-repertuaro.\n\nKomence de la 20-a jarcento, la kultura elito provis restarigi Kunĉju-operon, kaj akademio estis fondita en 1921 por trejni geaktorojn. Ekde 1949 ĝi estas subvenciita de la registaro, kaj komencis reviviĝi meze de la 1990-aj jaroj.\n\nHodiaŭ, Kunĉju-opero estas profesie prezentita en sep gravaj urboj de Ĉinio: Pekino, Ŝanhajo, Suzhou, Nankino, Chenzhou, Wenzhou kaj Hangzhou, kaj ankaŭ en Taibei de Taiwan de la lando. Neprofesiaj operaj societoj estas aktivaj en multaj aliaj urboj en Ĉinio kaj eksterlande, kaj operkompanioj foje turneas.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Guĉino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/24/content_117942964.htm", "title": "Okazis lanĉ-ceremonio de libro de islanda esperantisto", "published": "2025-06-24 00:00:00", "content_text": "La 19-an de junio okazis lanĉ-ceremonio de la dulingva (ĉina kaj islanda) libro\n\nDanco de glacio kaj fajro\n\ndum la Pekina Internacia Librofoiro okazigata en la Ŝtata Konferenca Centro en Pekino.\n\nLa libro el 40 poemoj estas kunlaborita de Ragnar Baldursson, eksa konsilisto de islanda ambasadorejo en Ĉinio kaj konata ĉina poeto Zhao Lihong. Ambaŭ verkis20 poemojn en la ĉina lingvo, kaj Ragnar ilin tradukis al la islanda lingvo. Ragnar, filo de fama islanda Esperanta poeto, aldonis Esperantan poemon Espera sonĝo al la libro.\n\nThorir Ibsen, ambasadoro de Islando en Ĉinio, parolis en la ceremonio. Li diris, ke la libro estas eldonata ĉe la 30-jariĝo de la fondiĝo de islanda ambasadorejo en Ĉinio kaj atestas la kulturajn interŝanĝojn inter la du landoj.\n\nEn la lanĉ-ceremonio, Ragnar prezentis al la partoprenantoj la ideon de Esperanto. Li klarigis al\n\nEl Popola Ĉini\n\no, kial li speciale aldonas Esperantan poemon:\n\n\"Mi volas tiumaniere esprimi la esperon de esperantistoj pri kunlaboro inter diversaj kulturoj. Tio estas sama kun la ideo de la libro surbaze de la konfuceisma idealismo -- Oni povas harmonie kunlabori konservante sian unikecon\". Li kredas, ke la ideo helpas homojn solvi la konfliktojn de la nuntempa mondo kaj kontribuas por estigo de la paca mondo.\n\nEn la libro, estas kunpentraĵa manuskripto de Zhao Lihong kaj 17 pentraĵoj de la artisto Eirdis, filino de Ragnar. Ĝi spegulas la ĉinan kutimon, ke poeto kaj pentraĵo ofte akompanas unu la alian.\n\n\"Komence mi volis krei blank-nigrajn pentraĵojn por la libro, tamen kiam mi finlegis la poemojn, mi estis kortuŝita kaj sentis, ke fakte ili havas saman temon kun miaj originalaj pentraĵoj, do mi elektis ilin el miaj antaŭaj libroj,\" klarigis Eirdis.\n\nKun patro el Islando kaj patrino el Ĉinio, Eirdis kreskis sub la du kulturoj kaj estas atesto de la amikeco inter Islando kaj Ĉinio. Pri la simileco inter la du kulturoj, ŝi diris: \"Fakte, estas granda malsameco inter la islanda kaj ĉina kulturoj, kaj foje tiu malsameco konfuzas min. Per arto mi provas kompreni la kulturojn, trovi similecojn inter ili kaj kuraci min mem.\"\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Artistoj riĉigas noktovivon en Kuanzhai-aleo de Chengdu - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/25/content_117942391.htm", "title": "Wang Shengjuan: fiŝforma lanterno en Anhui-provinco de Ĉinio", "published": "2025-06-25 00:00:00", "content_text": "En la loka vilaĝo Wangmantian, 62-jaraĝa Wang Shengjuan sin tenas al sia identeco kiel heredanto de nemateria kultura heredaĵo kaj zorge konservas tradician metiarton -- la fiŝforman lanternan faradon. Ŝi komencis tion ekde sia 22-jaraĝo kaj fariĝis heredanto de sia familio.\n\nĈiu lanterno, kiun ŝi faris propramane, ne nur lumigas la nokton en la kamparo, sed ankaŭ prilumas la estontecon de tradicia kulturo. Wang Shengjuan diris ameme: \"Mi esperas, ke ĉi tiuj tradiciaj artoj povos esti komprenataj kaj ŝatataj de pli da homoj, kaj kion mi povas fari estas heredigi kaj diskonigi ĝian ĉarmon kaj valoron.\"\n\nWang Shengjuan dediĉas sin al heredado de la tekniko. Ŝi estis dungita kiel eksterkampusa instruistino ĉe Daguyun-lernejo por instrui al lernejanoj kiel fari malgrandajn fiŝformajn lanternojn, kuraĝigante ilin partopreni en la heredado de tradicia kulturo. Vidante tiom da infanoj ŝatantaj la lanternojn, Wang Shengjuan sentas, ke abundas espero pri la heredado de tiu tekniko.\n\nWang Shengjuan ankaŭ menciis, ke kiam ŝia edzo Wang Zailang estis grave malsana, li havis la ideon verki libron nomitan \"La legendo de fiŝforma lanterno\", ĉar la fiŝforma lanterno en la vilaĝo Wang Mantian havas historion de centoj da jaroj, sed ankoraŭ ne ekzistas skriba registro pri ĝi. Wang Shengjuan subtenis sian edzon kaj helpis lin kolektis informojn kaj demandis lokajn maljunulojn pri la historio. En 2021 ŝia edzo forpasis. Wang Shengjuan diris sincere: \"En mia vivo mi daŭre esploros la kulturon de fiŝforma lanterno de Wang Mantian kaj perfektigos la nefinitan libron de mia edzo, por ke ĝi fariĝu nia heredaĵo kaj trezoro de la vilaĝo.\"\n\nLa rakonto de Wang Shengjuan montras al ni la malfacilaĵojn kaj belecon de nemateria kultura heredaĵo, kaj ni estas profunde kortuŝitaj de ŝiaj persisto kaj sindediĉo.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Guĉino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/26/content_117942396.htm", "title": "Han Meilin: Kial mi verkis \"Ĉielan Libron\"?", "published": "2025-06-26 00:00:00", "content_text": "En pli ol 30 jaroj, la pentristo Han Meilin okupis sin pri nekonata sed signifoplena afero: Li kolektis antikvajn simbolojn kaj skribsignojn -- kelkajn ĝis nun ne deĉifritajn -- el diversaj historiaj objektoj kiel surostaj skribaĵoj, ŝtonaj gravuraĵoj, rokpentraĵoj, antikvaj argilaĵoj, bronzaĵoj, brik-enskriboj, ŝtonaj tamburoj ktp. Per tradicia ĉina peniko li kopiis ilin en kaligrafia formo kaj kompilis ilin en verkon nomitan \"Ĉiela Libro\".\n\nĈina kaligrafio akompanas la estiĝon kaj evoluadon de ĉinaj skribaĵoj. Ĝi disvolviĝis dum pli ol 3 000 jaroj kaj fariĝis reprezenta simbolo de la ĉina kulturo. En 2009 ĉina kaligrafio estis enlistigita en la liston de nemateriaj kulturaj heredaĵoj de Unesko.\n\nKia estas \"Ĉiela Libro\"?\n\nLa libro enhavas pli ol 10 000 skribsignojn, kiujn neniu rekonas aŭ scias kiel prononci. Por lingvistoj, ĝi estas kvazaŭ \"rifuĝejo de perditaj skribsignoj\", sed por Han Meilin, tiuj nekompreneblaj \"ĉielaj skribsignoj\" posedas ne nur formon, sed ankaŭ emocion, kaj donas novan inspiron al lia arta kreado.\n\nBeleco de skribaĵoj per pentrado\n\nKiel pentristo, Han Meilin kontaktiĝis kun kaligrafio pli frue ol pentrado. En infanaĝo, li unue konis\n\nli\n\n-kaligrafion. Antaŭ pli ol 30 jaroj, dum promenado surstrate li hazarde vidis amason da malnovaj libroj. Li sentis, ke tiuj antikvaj skribsignoj \"manskuis\", \"ridetis\" kaj \"palpebrumis\" al li -- li tuj enamiĝis en antikvajn skribaĵojn kaj komencis sian kredadon de \"Ĉiela Libro\".\n\nKolekto de antikvaj skribsignoj\n\n\"Mi studis kaligrafion por pentrado,\" Han Meilin diris. \"La strukturoj de niaj antikvaj skribaĵoj estas eksterordinare belaj. Eĉ se ni ne povas ilin deĉifri, ni ne devas forĵeti ilin.\" La plursignifeco, plurformeco kaj libera variado de fruaj ĉinaj skribaĵoj fascinis lin. La \"libera kaj kaprica\" naturo de antikvaj skribaĵoj inspiris lian artan esploradon de formoj kaj strukturoj. Li ne volis unuformigi ilin kiel ni faras hodiaŭ. Li klopodis arte redoni la grandan kreemon kaj imagpovon de antikvuloj.\n\nHan Meilin diris: \"En muziko, modalo C-minora aŭ F-maĵora povas esti nomita kiel 'sentitola'. Se la antikvaj skribsignoj, kiuj restas nedeĉifritaj, ne montriĝus al la mondo, estus granda bedaŭro. Ili estas trezoroj de la ĉina nacio.\"\n\nKultura interpreto de skribaĵoj\n\nLa ĉina verkisto kaj pentristo Feng Jicai diris: \"Kvankam la ĉinaj skribaĵoj senĉese evoluas, ilia kvadrata formo konservas videblan pentr-genon. Tio estas la kaŭzo, kial la ĉinaj ideogramoj povas transformiĝi en unikan kaligrafian arton.\" Li laŭdis: \"Danke al la amo de la artisto, la preskaŭ mortintaj antikvaj skribsignoj reviviĝas. Ili estas fremdaj kaj familiaraj, misteraj kaj intimaj, profundaj kaj proksimaj, bizaraj kaj belaj. Per lia majstra tuŝo, ili ricevis belan renaskiĝon.\"\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Guĉino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/26/content_117949020.htm", "title": "Malfermiĝis Somera Davos-Forumo en Tianjin", "published": "2025-06-26 00:00:00", "content_text": "Inter la 24-a kaj la 26-a de junio okazis la Somera Davos-Forumo en la urbego Tianjin de Ĉinio. La forumo estas ankaŭ konata kiel la 16-a Jarkunveno de la Novaj Ĉampionoj de la Monda Ekonomia Forumo kun la temo \"entreprenado en la nova epoko\", fokusante sur kvin ŝlosilajn flankojn: Monda ekonomio, perspektivo de Ĉinio, industrioj disrompitaj, investoj en popola bonfarto kaj konservado de la Tero, kaj novtipaj energifontoj kaj materialoj.\n\nAl la malferma ceremonio ĉeestis ĉina ĉefministro Li Qiang. Li diris, ke Ĉinio estas memfida pri la kapablo teni rapidan ekonomian kreskon. Li menciis, ke la malneta enlanda produkto de Ĉinio kreskis je 5.4% en la unua trimestro de 2025 malgraŭ signifaj pliiĝantaj eksteraj ŝokoj. Ĉina ekonomia disvolvo ne estas mallongtempa ŝpruco, sed daŭra progreso al longtempaj celoj. Li alvokis, ke la internacia komunumo faru konstruemajn agojn en internacia ekonomia kaj komerca kunlaboro.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Han Meilin: Kial mi verkis \"Ĉielan Libron\"? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/27/content_117949029.htm", "title": "Sukcesa brazila Junia Festo en Pekino", "published": "2025-06-27 00:00:00", "content_text": "Centoj da homoj amasiĝis la 21-an de junio por partopreni la Junian Feston organizitan de la Konsilio de Brazilaj Civitanoj de Pekino partnerece kun la ĉinaj firmaoj OTH kaj Action Bar. Samkiel en la pasintjara evento, ĉiuj biletoj estis disvenditaj tre rapide. Laŭplane, oni okazigos la venontjaran feston en pli granda loko. Kun la celo diskonigi la kulturon de la Junia Festo kaj tipajn produktojn de Brazilo, la festo ĉijare donis al ĉiu biletaĉetinto kuponon por gustumi brazilan kafon kaj partopreni la tradiciajn ludojn de la festo.\n\nHomoj ĝuas la Junian Feston en Pekino.\n\nProfitante la popularecon de kapibaroj en Ĉinio, la organizantoj de ĉijara festo ne nur aldonis tiun beston vestitan kiel brazila kamparano al la dekoracio kaj reklamoj pri la festo, sed ankaŭ preparis specialajn premiojn por la gajnintoj de la konkursoj: Ludilo en formo de kapibaro portanta pajlan ĉapelon sur la kapo. Pajla ĉapelo, uzata de kamparanoj kaj en Brazilo kaj en Ĉinio, estas grava elemento de la Junia Festo.\n\nJunia Festo kaj ĉinaj festoj\n\nSamkiel okazas en plejparto de la tradiciaj ĉinaj festoj, la Junia Festo originas de antikvaj popoltradicioj profunde ligitaj al agrikulturo. Kiel landoj, kiuj nur antaŭ nelonge spertis amasmigradon al urboj, Brazilo kaj Ĉinio kundividas pasinton tre ligitan al kamparo. Antaŭ jarmiloj, kaj eŭropanoj kaj ĉinoj, rimarkinte la sezonojn de la jaro kaj la efikon de astronomiaj fenomenoj sur agrikulturo, ekdisvolvis kulturajn tradiciojn ligitajn al specialaj datoj, kiel solsticoj kaj ekvinoksoj.\n\nEn antikveco, populariĝis antikvaj paganaj festoj en Eŭropo, kun ritoj kiel danci ĉirkaŭ fajrego por atentigi la diojn pri tio, ke la temperaturo estis tre alta (somera solstico) aŭ tre malalta (vintra solstico). Kiam eŭropaj popoloj konvertiĝis al kristanismo, tiuj popolaj tradicioj ricevis novajn signifojn, sin ligantaj al la festoj de Kristnasko kaj Tago de Sankta Johano. Enkondukita de portugaloj en Brazilo, festo de Sankta Johano fariĝis unu el tiuj raraj okazoj, kiam homoj disigitaj tra pluraj bienegoj for de urboj irus al la proksima urbo por aŭskulti meson kaj renkontiĝi. Laŭ tempopaso, paralele al la religia festo kreiĝis popola tradicio feste al la kampara kulturo.\n\nEn Ĉinio, astronomia observado rezultis en la disvolvado de la 24 sunperiodoj, aro da scioj rilatante ĉiun duonmonaton al periodo taŭga por specifaj agrikulturaj aktivaĵoj, kiel plantado, kresko de grenoj kaj rikolto, kaj utila por antaŭvidi epokojn de varmego aŭ malvarmego, pluvo aŭ sekeco. Ĉefaj popolaj festoj de Ĉinio, kiel Printempa Festo, Qingming, Drakboata Festo kaj la Mezaŭtuna Festo estas ligitaj al aparte gravaj sunperiodoj.\n\nCelebrata meze de brazila vintro, la Junia Festo havas similaĵojn kun ĉina Printempa Festo, kiu ankaŭ okazas en malvarma sezono. Krom la populareco de petardoj kaj artfajraĵoj en la du festoj, ankaŭ estas granda similaĵo inter ĉinaj lanternoj kaj brazilaj juniaj balonoj. Post la Printempa Festo, en Ĉinio okazas templa foiro, kermeso kun budoj, kie oni povas aĉeti manĝaĵon, rigardi prezentaĵojn de muziko kaj danco, kaj trovi ankaŭ ludojn similajn al tiuj de brazila Junia Festo.\n\nLa Mezaŭtuna Festo anoncas temperaturan malkreskon antaŭ la vintro kaj celebras la lastan rikolton de la jaro. Ĝia simileco al la brazila Junia Festo estas en la profunda rilato de ambaŭ festoj kun kampara vivo kaj agrikulturo. Tiu similaĵo ne estas koincido, konsiderante, ke multaj elementoj de la ĉina kulturo populariĝis en kolonia Brazilo, laŭ pioniraj studoj de la antropologo Gilberto Freyre pri tio, kiuj inspiris aliajn aŭtorojn pli profunde esplori tiun temon poste, ekzemple la profesoro pri artoj José Roberto Teixeira Leite, kies esploroj pri la ĉina influo en la brazila arto estas elstaraj.\n\nKaj ni ankaŭ ne povas forgesi la faman verkiston João Guimarães Rosa, kiu cetere estis esperantisto, kiu metis ĉinon inter la roloj de sia ĉefa romano, pri vivo en brazila kamparo antaŭ jarcento, kvazaŭ postulante agnoskon de la kontribuo de ĉinoj al brazila kampara kulturo. Rosa vojaĝis dum jaroj tra brazila kamparo kolektante informojn por verkado de la libro, kaj tre probable aŭskultis interesajn rakontojn pri ĉinoj en brazila landinterno.\n\nKvadrilo, foroo kaj tipaj manĝaĵoj\n\nAlia koincido (aŭ ne) inter la Junia Festo kaj la tradicia ĉina festo rilatas al la zorgo de kamparanoj pri venenaj bestoj. En la kvadrilo, tradicia danco de la Junia Festo, la dancistoj turnas post kiam oni rakontas pri serpento ĉe la vojo. La ĉina Drakboata Festo koincidas kun la pinta aktivado de araneoj, skorpioj kaj serpentoj, kaj ligiĝas al tradicioj kiel pendigo de aromaj plantoj ĉe pordoj de domoj kaj uzo de aroma saketo ĉe la kolo por forpeli danĝerajn bestojn.\n\nSed la simileco estas nur en tiu punkto. Kvadrilo originas de la franca aristokrata danco quadrille, enkondukita en Brazilon en 1822, kiam la portugala reĝo kun sia kortumo migris al Brazilo, fuĝantaj de Napoleono, kaj tiu danco populariĝis en festoj de la elito. Iom post iom, laŭ tiu danco populariĝis ekster aristokrataj rondoj, ĝi estis adaptita al la realo de kampara vivo kaj fariĝis tradicio de la Junia Festo.\n\nHomoj dancas kvadrilon.\n\nKaj en la pasinta jaro, kaj en tiu ĉi jaro, kvadrilo estis tre sukcesa, kun entuziasma partopreno de ĉeestantoj. Sed estas interesa kultura detalo: Dum en Brazilo nekonataj viroj kaj virinoj vidas la dancon kiel ŝancon por interkonatiĝi, ĉinaj virinoj, kiuj volas danci kutime pariĝas kun alia virino, kaj tio rivelas gravan diferencon kadre de socia interagado de ambaŭ popoloj. Foroo, muzik-stilo tipa de la Junia Festo, aparte en nordorienta Brazilo, ankaŭ estis sukceso inter la ĉeestantoj. \"Aŭskultinte foroon mi sentis min hejme,\" rakontis la brazila junulino Nara Arruda, kiu venis al Pekino por turismo kaj informiĝis pri la festo pere de amikoj vivantaj en Ĉinio.\n\nKun la celo antaŭenigi la kulturan interŝanĝon inter Brazilo kaj Ĉinio, Action Bar, kiu gastigis la eventon, liveris al la ĉeestantoj kelkajn manĝetojn tre popularajn en la du landoj, inkluzive de arakido kaj rostita viando, substrekante la kulturajn similaĵojn inter la du landoj. La brazila restoracio Latina preparis specialan menuon por la festo, kun du tipe brazilaj sandviĉoj -- farĉitaj de bovaĵo aŭ kolbaso; boligita maizo, tipa manĝaĵo de la Junia Festo kaj ankaŭ tre populara en Ĉinio; kaj porciojn de brazilaj manĝetoj. La dolĉaĵoj disponeblaj, kokoskuko, kanĵiko, kuraŭo kaj kokosaĵo, ankaŭ estas tipaj de la Junia Festo kaj preparitaj speciale por la festo.\n\nLa malfacilo trovi certajn tipe brazilajn produktojn en Ĉinio malebligas kuiradon de kelkaj tipaj pladoj de tiu festo aŭ postulas adapton de la recepto, dum la ekzisto de malmultaj restoracioj kaj bufedaj firmaoj pri brazila manĝaĵo en Ĉinio malfaciligas pli grandan diversecon de la pladoj kaj kuir-stiloj. Tiu konstato ankoraŭ pli evidentigas la gravecon de eventoj kiel la Junia Festo en Ĉinio. Per gustumado de tipe brazilaj manĝaĵoj, kreiĝas oportuno por ilin popularigi en la lando.\n\nAdaptoj al ĉina somero\n\nLa tago de la festo ĉijare ankaŭ koincidis kun la komenco de unu el la plej varmaj sunperiodoj de la tradicia ĉina lunkalendaro, kun prognozo de temperaturoj super 36 celsiaj gradoj de la tuta semajno. La altaj temperaturoj de pekina somero malebligas konsumadon de tradiciaj drinkaĵoj de la Junia Festo, kiel Kentao (kies nomo signifas \"varmega\", drinkaĵo el zengibro) kaj varma vino kun spicaĵoj. Kiel somera alternativo, la brazila refreŝiga somera drinkaĵo Kajpirinjo estis sukceso en la festo.\n\nFajrego, artfajraĵoj, petardoj kaj balonoj, tradicioj de la Junia Festo en Brazilo, ne estis en la pekina festo, kaj pro leĝaj limigoj pri ilia uzo (pro mediprotektaj kaj sekurecaj kialoj), kaj pro la nekonveno esti proksime de varmiga fajro en somero. Momente tiuj tradicioj restas ekster la festo, sed en ontaj eldonoj eble estos trovita maniero ilin simboli alimaniere.\n\nLa dekoracio estis tipa de la Junia Festo, kun bildoj de fajrego kaj balonoj kaj kantotekstoj de tipaj kantoj de la Junia Festo. En tiu ĉi punkto, evidentiĝas alia similaĵo inter Brazilo kaj Ĉinio: La koloraj banderoloj tipaj de la Junia Festo ankaŭ estas ofte troveblaj en Azio. Laŭ studoj, la banderoloj de la Junia Festo originas de antikva portugala tradicio uzi kolorajn restaĵojn de teksaĵoj por dekoracio de religiaj festoj. En Brazilo, la banderoloj origine estis faritaj de teksaĵo, nur poste populariĝis tiuj el papero. En Azio, koloraj banderoloj estas daŭre faritaj el teksaĵo kaj uzataj ĉefe en dekoracio de temploj kaj tradiciaj festoj. En tibeta budhismo ekzistas la tradicio pendigi banderoloj kun stampitaj preĝoj, por ke la preĝo estu dissendata de la vento.\n\nInter koloraj banderoloj, homoj amuziĝas kaj gustumas brazilan manĝaĵon.\n\nKvankam estas tiuj similaĵoj inter banderoloj troveblaj en Brazilo kaj Azio, inkluzive de tradicioj pri ilia farado kaj uzo, tamen ne estas pruvo de rekta historia rilato, nur hipotezo, ke la antikva Silka Vojo eble iom kontribuis por tiuj similaĵoj. Sed plej verŝajne ambaŭ tradicioj evoluis sendepende kaj similaĵoj estas klarigitaj de la universala kutimo plenigi monotonajn spacojn per koloroj por krei plaĉan etoson.\n\nMalgraŭ tio, estas tre interese rimarki, ke en Brazilo kaj en Ĉinio, tiu tradicio havas originon kaj simbolojn, kiuj rilatas al religio kaj popola kulturo, krom esti maniero utiligi restaĵojn de teksaĵoj por estigi festan etoson. Estas ankaŭ esenca diferenco inter ambaŭ tradicioj: Dum ĉinaj banderoloj, aparte la ruĝaj, uzataj en Printempa Festo, celas allogi bonon kaj forpeli malbonon, dum la kolordiverseco de la Junia Festo reprezentas abundan rikolton.\n\nInstigo al kulturaj interŝanĝoj inter Ĉinio kaj Brazilo\n\nLa iniciato de la Konsilio de Brazilaj Civitanoj de Pekino ĉiujare organizi publikan Junian Feston en la urbo montriĝis promesplena por plifortigi la identecon de la brazila komunumo kaj antaŭenigi kulturajn interŝanĝojn inter Brazilo kaj Ĉinio. Ankaŭ tre grava estas la rolo de tiu festo en diskonigo de elementoj de la brazila kulturo malpli konataj en aliaj landoj, montrante, ke la brazila kulturo estas multe pli riĉa kaj bunta ol futbalo, sambo kaj rostita viando.\n\nAngela Zhang (maldekstre) kaj André Quemé (centre) gvidas la inaŭguron de la festo. João Batista Magalhães (dekstre) salutparolas nome de la brazila ambasadorejo en Pekino.\n\n\"Mi estis impresita de la ĝoja etoso de la festivalo, mi vere gustumis tradiciajn brazilajn manĝaĵojn kaj trinkaĵojn – ili estis bongustaj. Unu el la plej interesaj momentoj estis la tradicia danco de Brazilo, kiun mi povis ne nur spekti, sed ankaŭ partopreni – tre gaja kaj kolora etoso. Krome, mi havis la ŝancon konatiĝi kaj amikiĝi kun novaj homoj el Brazilo kaj Ĉinio, kiuj estis tre afablaj kaj amikemaj. Per tiu evento mi vere sentis la belecon de kultura interŝanĝo kaj internacia amikeco,\" klarigis la vjetnama samideanino Mung Bui.\n\nLa festo ankaŭ estis speciala por Zhang Chengcheng, kiu uzas la nomon Angela Zhang en la portugala. Ŝi estas la nura ĉino, kiu volontule laboris en la organizado de festo. \"La Junia Festo estis mirinda sperto kaj elstara montrofenestro por montri la brazilan kulturon. Mi sentas min ĝoja kaj honorigita pro mia kontribuo al ĝia sukceso, ĉar mi ne nur partoprenis, sed ankaŭ rolis kiel ponto en kultura interŝanĝo, helpante pliajn ĉinojn malkovri Brazilon kaj enamiĝi de ĝi. Mi ege volas partopreni en la preparado kaj celebrado de la ĉin-brazila kultura jaro.\"\n\nJoão Batista Magalhães, ministro-konsilanto ĉe la brazila ambasadorejo en Pekino, inaŭguris la feston per mallonga parolo, alpreninte la ŝancon por laŭdi la iniciaton de la konsilio organizi la eventon, substrekante la gravecon profundigi kulturajn interŝanĝojn inter Brazilo kaj Ĉinio. \"Ni dankas la Konsilion de Brazilaj Civitanoj pro tia agado, ni aparte subtenas tiajn eventojn, ĉar ili diskonigas la brazilan kulturon,\" deklaris João.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Han Meilin: Kial mi verkis \"Ĉielan Libron\"? - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/30/content_117954508.htm", "title": "111-a UK okazos en Graco", "published": "2025-06-30 00:00:00", "content_text": "Por la 111-a Universala Kongreso de Esperanto (UK) la Estraro de UEA elektis Aŭstrion kiel kongreslandon. La bela Graz (Graco) estos la kongresurbo.\n\nGraz estas la ĉefurbo de la lando Stirio – de la Aŭstria Federacia Respubliko. Ĝia nomo devenas de la slovena vorto Gradec, kiu signifas “kasteleto”. Ĝi estas la dua plej granda urbo en Aŭstrio (post Vieno) kaj havas kvar universitatojn kun ĉirkaŭ 40 mil studentoj. Kun pli ol 900 jaroj de ekzisto, en 2003 Graz estis la Eŭropa Kultura Ĉefurbo. Ĝi estas listigita kiel Monda Heredaĵo de Unesko kaj Urbo de Dezajno, proponante al vizitantoj fascinan mikson de tradicio kaj novigado. Pro sia eventoplena jarkalendaro, turismaj vizitindaĵoj kaj larĝa oferto de notinda gastronomia diverseco ĝi ankaŭ estas konata kiel la Ĉefurbo de Ĝojo. Graciplena urbo.\n\nJam komence de 20-a jarcento estis komerca lernejo en Graz, kie oni instruis Esperanton. De tiam gastiĝis en la urbo pluraj Esperanto-eventoj, inter ili la Aŭstria Esperanto-Kongreso de 1913, 1926, 1949 (okaze de kiu la Aŭstria Poŝto eldonis poŝtmarkon kun verda stelo kaj la vorto \"Esperanto\") kaj 2024. Ankaŭ la Internacia Junulara Kongreso de 1970 kaj la Jubilea Esperanto-Konferenco de 1987 (dum kiu Ivo Lapenna proklamis la malfondon de Neŭtrala Esperanto-Movado). Intertempe la Esperanto-klubo de Graz estas inter la plej aktivaj de Eŭropo. En 2023 aperis oficiala 42-paĝa gvidilo de la urbo en Esperanto. Tiu gvidilo estas internacie senpage mendebla ĉe la Turisma Oficejo de la regiono Graz, pri kio raportis UEA.facila (https://uea.facila.org/loke/graz-r75). Graz havas Zamenhof-Esperanto-Objekton (ZEO-n), placon nomitan laŭ Esperanto: Esperantoplatz.\n\nEntute vigla kaj turisma urbo, kun unika strukturo por vizitantoj kaj tradicia kaj aktuala Esperanto-movado. Tial UEA decidis akcepti la inviton de Aŭstria Esperanto-Federacio (AEF) kaj de la loka klubo por kongresi en Graz en 2026 – pro kies invito UEA ankaŭ kore dankas.\n\nĈu ankaŭ vi partoprenos? La 111-a UK estas planata por okazi de la 1-a ĝis la 8-a de aŭgusto 2026. UEA rezervos specialan rabatitan kotizon por tiuj, kiuj aliĝos dum la 110-a UK tre baldaŭ okazonta en Brno, Ĉeĥio.\n\n(el UEA.org)\n\n<span style=\"font-family: \"times new roman\"; font-size: 20px;\">Sukcesa brazila Junia Festo en Pekino - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-06/30/content_117954518.htm", "title": "Movebla presado per lignopecoj", "published": "2025-06-30 00:00:00", "content_text": "Inventita de Bi Sheng ĉirkaŭ la jaro 1040, dum la dinastio Norda Song (960-1127), la tekniko de movebla presado per lignopecoj estas unu el la kvar grandaj inventoj de Ĉinio, kune kun pulvo, papero kaj kompaso. Kompare kun la malnova prestekniko de Tang-dinastio (618-907), kio postulis unu tutan lignoblokon por ĉiu paĝo, la tekniko de moveblaj pecoj ebligas redaktadon de la teksto presota kaj post presado oni povas reuzi la tipojn. La vilaĝo Dongyuan de la urbo Ruian en la provinco Zhejiang de Ĉinio, estas la nura loko, kie la tekniko de presado per lignaj moveblaj tipoj daŭre estas heredata pro sia historia kaj kultura graveco. En 2011 tiu tekniko estis sukcese enmetita en la liston de Unesko pri Nemateria Kultura Heredaĵo Bezonanta Urĝan Protekton.\n\nVerkis kaj fotis: Rafael Zeerbetto\n\n<span style=\"font-family: \"times new roman\"; font-size: 20px;\">Sukcesa brazila Junia Festo en Pekino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/30/content_117954567.htm", "title": "Nanxi-opero de Ruian en Zhejiang-provinco", "published": "2025-06-30 00:00:00", "content_text": "Sur la strato Zhongyi de la urbo Ruian, Ĉinio, la aktoroj de Nanxi-opero prezentis \"La rakonton de bivo\". Nanxi-opero de Wenzhou estas ŝtat-nivela nemateria kultura heredaĵo de Ĉinio. Kaj \"La rakonton de bivo\" estas konata kiel la \"prapatro de la teatraĵoj de Nanxi-opero\".\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">111-a UK okazos en Graco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-06/30/content_117954587.htm", "title": "Farado de papera rondventumilo de Wenzhou", "published": "2025-06-30 00:00:00", "content_text": "La farado de papera rondventumilo de Wenzhou estas tradicia ĉina metiarto, kiu kombinas paperfaradon kaj presteknikojn. Ĝia produkttekniko estas nemateria kultura heredaĵo de la urbo Wenzhou. La papero farita el pura morusŝelo havas unikan teksturon, donante al la ventumilo artan belecon kiel murpentraĵo.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">111-a UK okazos en Graco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/02/content_117956517.htm", "title": "Handikapuloj \"kronas\" per kronoj en Nanchang de Jiangxi-provinco", "published": "2025-07-02 00:00:00", "content_text": "En 1977 Chen Yonghong naskiĝis en vilaĝeto de Nanchang, Jiangxi-provinco, suda Ĉinio. Kiam li estis unujara, li suferis pro poliomjelito kaŭzita de alta febro, kaj liaj kruroj estis permanente atrofiitaj. Post diplomiĝo en teknika mezlernejo, li laboris en multaj lokoj kun lambastonoj. Konstruejoj, konservejoj, elektronik-fabrikoj... Chen Yonghong ŝanĝis multajn laborpostenojn, sed li neniam rezignis: \"Mi kredas, ke ankaŭ handikapulo povas prosperi per propra klopodo.\"\n\nEn 2020 Chen Yonghong venis al iu metiarta fabriko en Yiwu, Zhejiang-provinco, kaj lernis pri farado de hararaj ornamaĵoj, inkluzive de krono. Lia diligenteco kaj laboremo kortuŝis la posedanton de la fabriko. Post unujara laborado, Chen Yonghong havis la ideon fondi sian propran entreprenon. En 2021 li revenis al sia hejmurbo Nanchang kaj fondis metiartejon helpe de la loka registaro kaj la fabrik-posedanto. La laborejo prioritate dungas handikapulojn. Chen Yonghong malmuntis la produkt-procezon en programadon, kribran boradon, perlbrodadon, dratbobenadon, punktan boradon kaj aliajn procezojn, kaj ĉiu procezo postulas malsamajn lertecojn, tiel ke la laboro estu taŭga por homoj kun malsamaj limigoj aŭ handikapoj. Li ankaŭ kuraĝis dungitojn, kiuj laboras hejme pro malfacilo iri eksteren.\n\nPro la bonkvalito de la produktoj, la kronoj produktitaj en la metiartejo estas ŝatataj en Yiwu kaj eksportataj al pli ol dek landoj. Dum plenumado de transmaraj mendoj, Chen Yonghong ankaŭ faras rektan elsendon ĉe la loka handikapula entrepren-bazo, vendante metiaĵojn kaj agrikulturajn produktojn.\n\nHelpe de la loka federacio de handikapuloj, pli ol 40 handikapaj dungitoj laboras por li. \"Estas malfacile por handikapuloj trovi laborpostenon, ili certe domaĝos sian laboron,\" Chen Yonghong diris, \"estontece ni mem dezajnos novajn kronojn por akiri pli da mendoj, kio helpos pli da handikapuloj.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Nanxi-opero de Ruian en Zhejiang-provinco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/03/content_117960133.htm", "title": "La fenomeno Labubu kaj la progreso de ĉina milda povo", "published": "2025-07-03 00:00:00", "content_text": "En mia artikolo publikigita la 2-an de majo (http://espero.chinareports.org.cn/2025-05/02/content_117853443.htm), mi komentis, ke Ĉinio fariĝis konata kiel monda potenco en sporto, sed spertas grandajn malfacilojn por influi la internacian kulturan scenon, aparte amaskulturon. Ekzemple, kiam Usono firmiĝis kiel mondpotenco, tio estis akompanata ne nur de la firmiĝo de la lando kiel sporta potenco, sed ankaŭ de internaciigo de holivudaj filmoj, rapidmanĝaĵo kaj muzikstiloj kiel ĵazo, popo kaj rokenrolo.\n\nLabubu-rilataj produktoj eksponataj en vendejo de Pop Mart\n\nKomence de la 1990-aj jaroj, kiam Japanio estis rigardata kiel mondpotenco de la estonteco pro la rapida kresko de ĝia ekonomio, brazilaj televidkanaloj elsendis plurajn japanajn animaciojn kaj dramseriojn pri superherooj. Mi havas brazilan amikon en Ĉinio, kiu ankoraŭ nun, jardekoj post tio, daŭre scipovas kanti en la japana la temkanton de unu el tiuj dramserioj. Tiu ekzemplo klare montras la gravecon de milda povo por la publika bildo de iu lando. La japana ekonomio stagnis post tiu momento de rapida ekonomia disvolvo, sed la internacia influo de la lando en la kultura kampo solidiĝis en sektoroj kiel rolkostumado, bildrakontoj kaj animacioj. La Korea Respubliko, siavice, trovis sian lokon en la internacia amaskultura sceno per K-popo kaj la sukceso de kelkaj filmoj kiel\n\nParazito\n\nkaj la dramseio\n\nSquid Game\n\n.\n\nSed kio pri Ĉinio? Kiel klarigi, ke antikva civilizacio kun kulturo tiom riĉa kaj bunta, kiu dum longa tempo estis la centro de la kultura vivo en la Orienta Azio, ne sukcesas gajni tiom da atentoj en la internacia sceno de muziko, kinarto, pentrarto kaj skulptarto, malgraŭ tio, ke ĝi havas elstarajn artistojn en tiuj kampoj?\n\nKulturo pri propraj bezonoj de la lando\n\nEn multaj interparoloj miaj kun ĉinoj kaj alilandanoj, mi rimarkis, ke multo de la malfacilo de Ĉinio fariĝi konkurenciva en la kampo de amaskulturo originas en la propra kulturo de la lando. La ĉina vorto\n\nguanxi\n\n(rilatoj) estas esenca por ke ni komprenu tiun fenomenon. Male ol la okcidenta koncepto de\n\nnetworking\n\n, pri interhomaj rilatoj efemeraj kaj bazitaj sur komuna klopodo akiri personajn aŭ profesiajn avantaĝojn, la ĉina\n\nguanxi\n\npostulas longdaŭran sindevigon pri lojaleco kaj fido, kaj tion ĉinoj traktas tre serioze.\n\nEtimologie, la vorto rezultas de kunigo de\n\nguan\n\n(fermi, kunligi) kaj\n\nxi\n\n(sistemo), alportante la ideon, ke per sociaj interrilatoj kreiĝas la socia teksaĵo. Tiel kreiĝis unika modelo de sociaj rilatoj kiu estas tipe ĉina, sen ekvivalento en aliaj landoj. Tiu aspekto de la ĉina kulturo dialogas kun elementoj profunde enradikiĝintaj en la lando, kiel taŭismo kaj konfuceismo, filozofiaj doktrinoj, kiuj malkuraĝigas konflikton kaj stimulas antaŭenigon de harmonia kunvivado inter homoj, respekto al maljunuloj kaj observado de etikedo.\n\nLa kulturado de\n\nguanxi\n\nkaŭzas, ke ĉina artisto evitos ŝoki homojn per siaj kreaĵoj, ĉar tiel li riskus sian socian reputacion. Anstataŭe, ĉina artisto kreas per la rimedoj provizataj de jarmila kultura sistemo ekskluziva de Ĉinio kaj fremda al popoloj de okcidenta duonsfero. Kiel rezulto de tio, por kompreni la valoron de ĉinaj artaj kreaĵoj oni unue devas mergi sin en la unika kulturo de la lando. Ekzemple, kiam mi unuafoje spektis prezentaĵon de la Pekina Opero, la sonoj de la muzik-instrumentoj estis ege stranga al mi kaj mi sentis, ke estis malkunordigo de ĝi kun la kanto. Mi bezonis jarojn da esplorado pri historio, simboleco de movoj, kantotekniko, muzikilojn ktp por aprezi tradiciajn ĉinajn operojn, ĉar ili estas kompleksaj kreaĵoj postulantaj grandan lertecon de aktoroj kaj muzikistoj.\n\nĈu internacia kultura sceno estas \"okcidenteca\"?\n\nEstas aparte interese rimarki, ke Japanio kaj la Korea Respubliko, landoj, kiuj en antikveco estis sub forta kultura influo de Ĉinio, nur sukcesis akiri lokon en la internacia amaskultura sceno post trairo de nekompleta procezo de \"okcidentigo\", kiu sufiĉe rearanĝis la socian teksaĵon de tiuj du socioj por kuraĝigi evoluon de arto orientita al alfrontado de sociaj normoj kaj reguloj. La korea filmo\n\nParazito\n\ntre probable estas la plej bona ekzemplo de tio, ĉar ĝi estigas polemikon pri la sociaj kontraŭdiroj de la lando. Ĉina filmo tia tre verŝajne neniam ekzistos, ĉar polemiko estigas konflikton anstataŭ socian harmonion, kaj tio kontraŭas unu el la bazoj de la ĉina civilizacio.\n\nLa brazila filmo\n\nElita Trupo\n\nfuroras tutmonde, montrante realisman bildon de urba gerilo en Rio-de-Ĵanejro.\n\nTiu voremo de internacia publiko pri kono de la problemoj kaj enaj konfliktoj de iu lando estas malantaŭ la sukceso ne nur de\n\nParazito\n\n, sed ankaŭ de kelkaj brazilaj filmoj kiel\n\nElita Trupo\n\nkaj\n\nUrbo de Dio\n\n. Ŝajnas esti silenta interkonsento pri tio, ke ĉiu lando devas montri kaj malferme diskuti siajn problemojn por esti bonvena al la klubo de landoj influaj en internacia amaskulturo. Eble tio klarigas, kial Okcidento insiste klopodas akiri de ĉinoj iu malbona komento pri sia lando, kvazaŭ nur tio povus havi valoron. En interreto abundas filmetoj de ĉinoj en honto post embarasa demando kaj klopodantaj direkti la dialogon al io fruktodona dum la intervjuanto insiste embarasigas la intervjuaton. Pli ol tio, en Brazilo mi ofte aŭdis de artistoj kaj publiko, ke la rolo de arto estas provoki, ŝoki, meti fingron en vundon, eksponi la internaĵojn. Granda parto de la internacie renomaj artistoj havas reputacion ligitan al ribelemo, ekstravaganco, individuismo kaj hedonismo, valoroj malaprezataj de ĉina socio.\n\nEn Ĉinio, mi aŭskultis de direktorino de muzika lernejo, ke artistoj devas esti modeloj de bona konduto. Ili ne povas envolviĝi en skandaloj nek stimuli malbonajn kutimojn, kiel drinki kaj fumi. \"Ĉinaj gepatroj neniam permesus siajn gefilojn iri al koncerto de iu, kiu malrespektas socian etikedon,\" ŝi klarigis en tiu okazo.\n\nDe tiu tago mi ekrimarkis la grandan fendon apartiganta ĉinajn kaj alilandajn artistojn. Ĉina kultura sceno substrekas heredon de ĉinaj tradicioj, kun pluraj kulturaj heredaĵoj transdonataj de unu generacio al la sekva, kun artistoj serĉantaj inspiron kaj modelojn en la klasikaĵoj profunde ankritaj en la tradicio. Ĉinio havas multajn talentajn artistojn, kiuj kreas mirindajn verkojn, sed laŭ ilia propra maniero, kadre de la valoroj kaj reguloj imponataj de la kultura medio al kiu ili apartenas. Tio levas la demandon: Ĉu internacia amaskultura sceno estas vere inkluziviga kaj malferma?\n\nEstas ankaŭ alia punkto priatentinda. La libro\n\nOrientismo\n\n, publikigita de Edward Said en la 1970-aj jaroj, montras kiel Okcidento rifuzas vidi Orienton kia ĝi estas, preferante priskribi ĝin kiel ekzota kaj maldisvolviĝinta por tiel legitimi sian hegemoniismon. Stereotipoj estas malnovaj kaj kadukaj, sed restas vivantaj en la epoko de tutmondiĝo.\n\nUnuaj paŝoj de ĉina kulturo al internaciiĝo\n\nTamen la antaŭaj konsideroj tute ne signifas, ke Ĉinio ne havas amaskulturon kaj ĉinaj artistoj ne havas aliron al internacia arta sceno. Ajna homo vivanta en Ĉinio povas ne nur facile konstati la viglan kulturan vivon de la lando, sed ankaŭ rimarki, ke la lando tre rigardas al si mem. En preskaŭ dek jaroj en Ĉinio mi akompanis, ekzemple, la populariĝon de tradiciaj ĉinaj vestaĵoj, aŭskultis sinsekvajn kantojn kaj muzikistojn, kiuj fariĝis modo en la lando, vizitis ekspoziciojn de ĉinaj pentristoj kaj skulptistoj kaj konis verkojn de nuntempaj kaj pasintaj kaligrafoj.\n\nMi ankaŭ estis fascinita de la disvolvado de kinarto kaj literaturo de Ĉinio, kaj tio stimulas min pli kaj pli profundiĝi en tiun novan mondon, kiu malfermiĝas antaŭ la okuloj de tiu, kiu elektas vivi en Ĉinio. Sed la ĉina kulturo estas kreata de ĉinoj kaj por ĉinoj.\n\nEn la lastaj jaroj mi notis interesan fenomenon: Samkiel ĉinaj firmaoj, tradicie pri la enlanda merkato, nun esploras merkatojn eksterlande, ankaŭ la amaskultura ĉina sektoro donas siajn unuajn paŝojn al internaciiĝo. Mi ekrimarkis tion antaŭ la pandemio, kiam TikTok fariĝis sukcesa eksterlande. En tiu sama epoko, mi konis francan junulinon, kiu ŝategas la ĉinan ŝumarkon Feiyue, kiu profitis sian viziton al Ĉinio por viziti vendejojn de tiu marko kaj aĉeti modelojn netroveblajn en Eŭropo. Kreita en 1950 kiel marko de ŝuoj por praktikado de kungfuo, la marko Feiyue, kun sia retro-minimumista dezajno, populariĝis en la sceno de alternativa modo en Eŭropo.\n\nLa fenomeno Labubu\n\nLastatempe ĉinaj amaskomunikiloj priatentas la populariĝon de la pupeto Labubu de la marko Pop Mart. Ikona kreaĵo de la hongkonga dezajnisto Kasing Lung, Labubu apartenas al serio de monstroj, kiuj miksas elementojn de eŭropaj fabeloj kun tiuj de la ĉina popolkulturo, kun iom da humoro kaj pufeco. Fondita en 2010, Pop Mart furoris en Ĉinio, esplorante la merkatan niĉon de kolektocelaj kaj artaj ludiloj kaj profitis la ondon de surprizaj skatoloj, kiuj fariĝis modo en la lando nelonge post mia transloĝiĝo al Pekino.\n\nAktorino kun Labubu-ŝlosilingoj ĉe sia valizo en ĉi-jara Ŝanhaja Kinofestivalo\n\nMi eĉ konis persone la fondinton de Pop Mart, Wang Ning, dum forumo de junaj entreprenantoj. Li estas junulo kun tipaj kutimoj de Z-generacio, kiu tute ne aspektas esti ekzekutivo de granda firmao. Eble ĝuste pro tio, ke li estas tiom juna, ke li sukcesis identigi niĉon de merkato fokusigita specife sur la bezonoj de Z-generacio kaj tiel transformi sian negocon en monda furoro. Pop Mart ankaŭ faras kunkreaĵojn partnerece kun aliaj markoj, kiel Disney, Harry Potter kaj NBA. En 2020 mi havis najbarinon, kiu kutimis aĉeti pupojn de la serio Harry Potter. Ŝi volis havi la tutan kolekton, inkluzive de la raraj pupoj anoncataj en interreto kontraŭ alta prezo.\n\nLabubu estas la plej freŝa komerca fenomeno de Pop Mart. La pupo fariĝis tre ŝatata de konsumantoj en Ĉinio kaj aliaj landoj, kun granda engaĝiĝo ankaŭ en sociaj retejoj, kie filmetoj pri malfermo de surprizaj skatoloj ricevis pli ol kvar milionojn da vidoj en du semajnoj, kaj pli ol 11 mil rilataj produktoj estis trovitaj en la retbutiko eBay. La sukceso de Labubu rezultis en kresko je 160% en la vendoj de Pop Mart kompare kun la pasinta jaro, kun vendokresko eksterlande superanta 470%.\n\nKun produktoj vendataj en preskaŭ 100 landoj kaj regionoj kaj granda nombro da ŝatantoj, inkluzive de famuloj kiel Rihanna e David Beckam, Pop Mart fariĝs marko de ĉina milda povo en la 21-a jarcento, kontribuante por kreskigi la rolon de Ĉinio en la internacia merkato de kulturaj produktoj.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Handikapuloj \"kronas\" per kronoj en Nanchang de Jiangxi-provinco - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/04/content_117960165.htm", "title": "Espero Food Junc, bazlernejo helpata de ĉina kompanio per Esperanto", "published": "2025-07-04 00:00:00", "content_text": "John Magesa (Tanzanio)\n\nEstas mia kutimo esperantumi post plenumo de miaj laboroj. Ĉi-foje mi ricevis mesaĝon de mia amiko John Huang (prezidanto de IKEF-Nord-Ameriko), kun kiu mi hazarde kunhavas la saman nomon. Li demandis, ĉu mi povus prelegi pri iu temo en unu el la semajnaj kunvenoj de IKEF. Mi respondis jes kun plezuro.\n\nMi decidis prezenti pri tio, kiel Esperanto povas kontribui al solvado de sociaj problemoj pere de praktikaj agadoj, kiuj celas kontentigi la bezonojn de la loka komunumo. En la dimanĉa kunveno, mi parolis pri la Muleba Esperanto-Centro kaj ĝiaj diversaj agadoj: Disvastigo de Esperanto en Muleba kaj en Tanzanio ĝenerale; la starigo de lernejoj kaj altlernejoj kun instruado de Esperanto; agrikulturaj projektoj por kontraŭi malsaton; ekologia turismo; plibonigo de komunuma sano kaj tiel plu.\n\nSpecialan atenton mi donis al la infanĝardeno Verda Lingvo, kiu komenciĝis kun multaj defioj. Tamen, danke al la sincera kunlaboro de Esperanto-komunumo, la centro atingis rimarkindan progreson: De tri infanoj en 2021 ĝis 50 infanoj en 2025, kaj de unu modesta ligna konstruaĵo ĝis brika konstruaĵo kun akvoservo por infanoj. Ni estas profunde dankemaj al ĉiuj, kiuj subtenis ĉi tiun revon kaj helpis nin protekti infanojn en malfavoraj kondiĉoj kontraŭ perforto kaj doni al ili edukadon.\n\nJe la komenco de la infanĝardeno\n\nLa nuna infanĝardeno\n\n17 infanoj diplomiĝis en 2024 por eniri bazlernejon\n\nPost la prelego, mi prezentis niajn celojn por 2026: Akiri sufiĉe da tereno por konstrui tri modernajn kaj komfortajn klasĉambrojn. Nun la infanĝardeno funkcias sur preĝeja tereno, kio limigas niajn eblojn de evoluado. La tereno kostus ĉirkaŭ 5 000 usonajn dolarojn, kaj ĉiu klasĉambro -- 9 000 usonajn dolarojn.\n\nPost mia prezento, kara John Huang kontaktis min kaj diris, ke li povas trovi manieron subteni la eduk-projekton en la distrikto Muleba -- nome la konstruado de tuta nova bazlernejo. Post iom da interparolo, mi klarigis al li, ke la infanoj, kiuj diplomiĝas el nia infanĝardeno, urĝe bezonas pluan studadon sub nia gvido por realigi siajn revojn per Esperanto. La edukado donata de nia centro estas jam vaste agnoskata de la komunumo, do la ideo starigi bazlernejon por certigi daŭrigon -- kaj samtempe pli profundan uzadon de Esperanto kaj aliaj internaciaj lingvoj -- estis tre bonvena.\n\nMi apenaŭ povis kredi, kiam li informis min, ke li jam sukcesis ricevi duonon de la bezonata monsumo el la ĉina kompanio Food Junc Tomato Products Co., Ltd. por la lerneja projekto. Tio tre ĝojigis min, ĉar tio signifas, ke nia revo komenciĝas realiĝi: Esperanto ricevos sian propran faklernejon, kie ĝi estos instruata ekde la plej baza nivelo ĝis la pli alta. Kiel lingvoinstruisto, tio profunde kortuŝas min.\n\nLa projekto bone progresas. Ni jam sukcesis trovi konvenan terenon por konstrui la lernejon, kaj la necesaj proceduroj jam komenciĝis por daŭrigi la laboron. La registaro de mia urbo Mubela kaj IKEF-Tanzanio jam informiĝis pri la afero kaj esprimis sian dankon al la ĉina kompanio. Ni planas nomi la novan lernejon Espero Food Junc Elementa Lernejo.\n\nNi kore dankas la kompanion Food Junc Tomato Products Co., Ltd. kaj sinjoron John Huang pro ilia esenca subteno en la realigo de tiu longdaŭra revo. Samtempe, ni daŭre petas la subtenon de individuoj kaj organizoj, kiuj volas kontribui al tiu eduka projekto kaj helpi nin atingi niajn ambiciajn celojn. Rimarkinde, kompleta bazlernejo en Tanzanio enhavas sep klasojn -- unu por antaŭbaza edukado kaj ses por baza edukado. Ĝis nun ni jam akiris la monon por la tereno kaj por konstrui unu el la tri planitaj klasĉambroj. Via kontribuo povos helpi nin konstrui la aliajn klasĉambrojn!\n\n<span style=\"font-family: \"times new roman\"; font-size: 20px;\">Handikapuloj \"kronas\" per kronoj en Nanchang de Jiangxi-provinco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/04/content_117962008.htm", "title": "Japanoj spertis ĉinan kulturan heredaĵon en Ruian", "published": "2025-07-04 00:00:00", "content_text": "De la 28-a ĝis la 30-a de junio mi vizitis la urbon Ruian de la provinco Zhejiang, orienta Ĉinio, por sperti la ĉinan kulturan heredaĵon kune kun japanaj premiitoj de la evento Panda Pokalo, kiuj gajnis vojaĝon al Ĉinio por sperti la kulturan heredaĵon de Ruian.\n\nĈina spertulo pri la tradicia ĉina metiarto (maldekstre) helpas japaninon en farado de papera rondventumilo.\n\nLa esekonkurso Panda Pokalo\n\nKunorganizita de la Azi-Pacifika Centro de la Ĉina Internacia Komunika Grupo, la ĉina ambasadorejo en Japanio kaj la Japana Asocio por Scienco, la esekonkurso Panda Pokalo instigas japanajn junulojn esprimi siajn vidpunktojn pri Ĉinio. Ĝin povas partopreni japanaj eseistoj kun aĝo inter 16 kaj 35 jaroj, kaj la aŭtoroj de la plej bonaj eseoj estas invititaj al Ĉinio por vizito kaj kulturaj interŝanĝoj. Okazanta ĉiujare jam de 11 jaroj, Panda Pokalo ricevis pli ol 6 000 verkojn de junaj eseistoj el malsamaj regionoj de Japanio kaj invitis 170 premiitojn al Ĉinio por vizito kaj kulturaj interŝanĝoj.\n\nLa premidona ceremonio de ĉi-jara konkurso okazis en Pekino la 27-an de junio. En tiu okazo, Du Zhanyuan, prezidanto de la Ĉina Internacia Komunika Grupo, deklaris, ke la verkoj de japanaj junuloj en tiu konkurso esprimas la sinceran entuziasmon kaj deziron de japanaj junuloj kompreni Ĉinion kaj ankaŭ la deziron, ke la popoloj de la du landoj plifortigu amikecon de generacio al generacio. La ĉi-jaraj premiitoj vizitis ne nur Ruian, sed ankaŭ Chengdu en Sichuan-provinco, sed mi ne akompanis ilin al Chengdu.\n\nMalkovri historian ligon inter Ĉinio kaj Japanio\n\nTiu ĉi estis mia dua vizito al Zhejiang-provinco. La unua vizito estis en 2021, kiam mi iris al la regiono de la fama monto Tiantai por partopreni Hehe-forumon, kaj tie mi malkovris interesan rakonton pri historia amikeco kaj interŝanĝo inter Ĉinio kaj Japanio.\n\nHehe estas antikva ĉina koncepto evoluigita en tiu loko, kies esenca ideo estas kombini harmonion kun diverseco. En monto Tiantai de longa tempo pace kaj harmonie kunvivas budhanoj kaj taŭistoj, kaj tie naskiĝis Tiantai-skolo de budhismo, kreita de majstro Zhiyi, unu el la plej gravaj budhismaj majstroj de Ĉinio. Tiantai-budhismo influis la budhisman skolon zenismo, la plej populara en Brazilo, kaj ankaŭ influis la originon de la japana skolo Tendai en la 9-a jarcento. Tiutempe japanaj budhismaj majstroj venis al Tiantai-monto por lerni kaj interŝanĝi kun Ĉinio, profundigante amikecon inter la du popoloj.\n\nJapanaj amikoj ankaŭ entuziasmiĝis pri maŝino, kiu uzas artefaritan intelekton por fari sukerbildojn, dolĉa kultura heredaĵo de Ĉinio.\n\nEn Ruian, mi malkovris, kune kun la japanaj junuloj, aliajn spurojn de interŝanĝoj inter Ĉinio kaj Japanio dum vizito al Yuhailou, loko fama pro sia historia aro da arkitekturaj verkoj konstruitaj en 1888, fine de Qing-dinastio, laŭ ordono de Sun Yiyan kaj lia filo Sun Yirang. La arkitektura aro estas dividita en tri konstruaĵoj, orientitaj laŭ orient-okcidenta akso. Oriente troviĝas la biblioteko Yuhai, kiu estis unu el la kvar plej grandaj bibliotekoj de Zhejiang, kun areo de ĉ. 5 mil kvadrataj metroj. Meze estas Baijin Tao Zhai. Kaj okcidente troviĝas la loĝejo de Sun Yirang.\n\nAntaŭ la biblioteko troviĝas skribaĵo pri ĝia konstruo kaj la origino de la libroj, kie legeblas \"libroj venigitaj el oriento trans la maro, multaj el kiuj neniam antaŭe trovitaj en Ĉinio\". La frazo rilatas al la fakto, ke familio Sun akumulis grandan kolekton de japanaj libroj, importitaj pere de iliaj komercaj rilatoj kun la urbo Nagasako. Ĉe la koridoro liganta la bibliotekon al la loĝejo de Sun Yirang, troviĝas steleo de Ming-dinastio verkita de la kaligrafia majstro Jiang Ligang. Lia kaligrafia stilo profunde influis sekvajn generaciojn de kaligrafoj kaj li famiĝis ankaŭ en Japanio, kie liaj ideogramoj estis uzataj por la skribaĵoj sur la nacia pordego de la urbo Kioto.\n\nSpertado pri nemateria kultura heredaĵo\n\nPost vizito al Yuhailou, mi kaj la japanoj kune iris al Yishan-Akademio, kie ni konatiĝis kun du el la kvar grandaj inventaĵoj de antikva Ĉinio: Papero kaj printado. Tie majstro Lin Tianju, heredanto de la tekniko pri paperfarado de Wenzhou, gvidis nin en farado de papera rondventumilo de Wenzhou, loka nemateria kultura heredaĵo. Farita el pura morusŝelo, la papero ŝajnis al mi kruda, primitiveca kaj fragila kompare kun moderna papero. Estis memorinda momento por mi havi inter miaj manoj paperon produktitan laŭ tiom antikva tekniko, tiom simila al la unua papero farita en la mondo. La majstro klarigis al ni kiel printi sur la papero laŭ la tekniko de presado per moveblaj lignaj tipoj de la urbo Ruian, bazita sur la tekniko inventita de Bi Sheng dum la dinastio Norda Song (960-1127).\n\nPor presi oni devas unue meti inkon sur la moveblaj tipoj, sur kiuj estis ĉizitaj inversitaj ideogramoj. La tekniko esence similas al stampado, ĉar ambaŭ teknikoj konsistas de transdono de inko el dura surfaco al papero, sed stampado postulas, ke oni metu la stampilon sur la papero, dum en presado oni metas la paperon sur la tabulo kaj sekve premas ĝin por certigi, ke la inko estu transdonita al la papero. Alia diferenco estas, ke stampilo havas fiksan formon, dum la moveblaj tipoj permesas, ke oni rearanĝu kaj anstataŭu la ideogramojn por printi alian tekston.\n\nMi unue presis tekston sur la papero. Dum tiu proceduro, mi povis vidi la paperon sorbante la inkon kaj refoje premi la lokojn, kie la inko ne estis bone sorbita. Sekve mi bezonis aldoni stampon al la papero, laŭ la ĉina kutimo, kaj dum stampado mi ne povis vidi, ĉu la papero sorbis la inkon aŭ ne, mi nur povis kontroli la daŭron kaj forton de la premo. Sekve ĉiu el ni gluis la paperon sur sia ventumilo kaj fortondis la paperon laŭ la formo de la ventumilo, kaj la rezulto estis ventumilo kovrita de presaĵo kaj stampaĵo sur tradicia papero, kun du tipaj kulturaj nemateriaj heredaĵoj de Ruian kune: La papero kaj la presaĵo.\n\nPrezentaĵo de Nanxi-opero\n\nDe tie ni iris al teatrejo por spekti prezentaĵon de Nanxi-opero, opertradicio kreita de Gao Ming (ĉ. 1305-1370), ankaŭ konata kiel Gao Zecheng, operverkisto kaj poeto de Yuan-dinastio naskiĝinta en Ruian. Nanxi-opero estas ŝtat-nivela nemateria kultura heredaĵo de Ĉinio kaj praformo de Kunqu-operon, kiu poste estigis la Pekinan Operon.\n\nPosttagmeze ni vizitis la vilaĝon Dongyuan, la nura loko en la mondo, kie la tekniko de presado per moveblaj lignaj tipoj estas daŭre heredata. En 2011 tiu tekniko estis sukcese enmetita en la liston de Unesko pri Nemateria Kultura Heredaĵo Bezonanta Urĝan Protekton. Tie ni vizitis muzeon pri tiu prestekniko kaj la atelieron de la heredantoj de tiu tekniko, kie ni povis vidi ilian laboron. La heredantoj presis personecigitajn mesaĝojn por la japanaj gastoj, aldonante iliajn nomojn al la presaĵo.\n\nMia kunvivado kun la japanaj premiitoj\n\nEn Brazilo, mi ĉiam havis la impreson, ke japanoj estas pli fermitaj kaj formalecaj ol ĉinoj. Tiu impreso plifortiĝis, kiam mi venis al Ĉinio kaj malkovris, ke ĉinoj estas tre amindaj kaj helpemaj en la ĉiutaga vivo. Sed tiu ĉi vojaĝo ŝanĝis mian impreson pri japanoj: Kiam mi oficvojaĝas kun nekonatuloj, ĉu ĉinaj, ĉu alilandaj, mi kutime bezonas plurajn tagojn por interkonatiĝi kun ili. Ĉi-foje mi pasigis nur unu tagon kun la japanoj, sed pluraj el ili alproksimiĝis de mi kaj ni entuziasme babilis kvazaŭ malnovaj amikoj.\n\nTiu, kun kiu mi plej babilis, estas junulino, kiu sidiĝis apud mi dum matenmanĝo, kaj dum babilado ŝi rakontis, ke ŝia patrino estas ĉina, sed ŝi naskiĝis kaj kreskis en Japanio. Pro la deveno de sia patrino, ŝi interesiĝis pri la ĉina kulturo kaj elektis lerni la ĉinan lingvon. Tiu ĉi estis ŝia dua vizito al Ĉinio. Samkiel plejparto de la japanoj, kun kiuj mi interparolis, ŝi vivas en Tokio.\n\nDu japanaj viroj, unu el Tokio, alia el Kioto, interesiĝis pri mi decido veni al Ĉinio kaj mia vivo tie. Ni multe interparolis dum tagmanĝo kaj dum la babilado ili proponis al mi viziti Japanion kaj donis al mi konsilojn pri vizitindaj lokoj en sia lando. Ili ankaŭ esprimis la emon viziti Brazilon kaj faris al mi demandojn pri turismejoj kaj brazila manĝaĵo.\n\nHeredanto de la tekniko de presado per moveblaj lignaj tipoj prezentas sian laboron al japanaj vizitantoj.\n\nKadre de manĝkutimoj, japanoj ŝatas manĝaĵon kun milda gusto, male ol ĉinoj, kiuj kutime preferas spican manĝaĵon. Tiusence la kuirarto de Zhejiang montriĝis tre taŭga por la japana gusto, ĉar ĝi emfazas la naturan guston de la manĝaĵo, fokusante ne sur spico, sed sur la freŝeco de la ingrediencoj kaj la ekvilibro de malsamaj gustoj.\n\nMi ankaŭ interparolis kun japana fraŭlino, kiu vivas en Hongkongo de Ĉinio kaj laboras por japana kompanio, kaj ankaŭ kun alia, kiu vivas en Tokio kaj laboras pri verkado de mangaoj (japanstila komikso). Ŝi scias pri la populareco de mangao en Brazilo kaj diris, ke ŝi jam partoprenis kelkajn manga-rilatajn eventojn en aliaj landoj de Azio, sed ankoraŭ ne havis la ŝancon viziti Brazilon.\n\nVespere ni iris al kultura evento en bela parko, kie ni kune spektis artajn prezentojn kaj foiron pri nemateria kultura heredaĵo. Mi rimarkis grandan entuziasmon de japanaj amikoj pri la ĉina kulturo kaj ilian emon kontribui por plifortigi amikecon inter la du landoj.\n\nEl tiu sperto, mi kredas, ke la plej grava konstato estas, ke plifortigo de kulturaj interŝanĝoj inter du popoloj estas esenca paŝo por antaŭenigi kulturadon de paco inter la popoloj de la mondo. Panda Pokalo estigas laŭdindan ekzemplon.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Espero Food Junc, bazlernejo helpata de ĉina kompanio per Esperanto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/07/content_117962113.htm", "title": "Virina skribsistemo ekzistas jam delonge‌", "published": "2025-07-07 00:00:00", "content_text": "En 2023 la dokumenta filmo el Ĉinio \"Kaŝitaj Literoj\" altiris tutmondan atenton post kiam ĝi estis nomumita en la liston de la 95a Oskar-premio pri la plej bona dokumenta filmo, kiu temas pri \"Nüshu\" pli-ol-centjara -- la monde ununura ekzistanta virina skribsistemo.\n\nEn 2011 la filmo \"Neĝfloro kaj la sekreta ventumilo\" kun la temo de Nüshu estis prezentita en Ĉinio.\n\nLa fama ĉina komponisto Tan Dun bezonis kvin jarojn por verki la filmetan simfonion \"Nüshu\". Ekde 2013 oni prezentis la simfonion en Eŭropo, Usono, Japanio kaj aliaj landoj, por ke pli da homoj konu Nüshu-on.\n\nNüshu originis de Jiangyong-gubernio en suda Hunan-provinco. Nüshu tie estas agnoskita kiel la sola vivanta unuseksa skribsistemo en la mondo -- skribsistemo ekskluziva por virinoj. Ĝiaj evoluado, heredado kaj la kultura informo portata de simboloj konsistigas la kutimon de Nüshu. La skribsignoj de Nüshu estas longaj kaj rombaj, kun maldikaj kaj uniformaj strekoj, similaj al kuloj aŭ formikoj, tial lokanoj nomas ĝin \"longkruraj kul-signoj\" aŭ \"formik-signoj\". Ĉar ĝi estas ekskluziva por virinoj, la akademia rondo nomas ĝin \"Nüshu\". En 2006 Nüshu en Jiangyong estis enlistigita en la unuan aron de naci-nivelaj nemateriaj kulturaj heredaĵoj.\n\nHu Xin, la plej juna heredantino de Nüshu, diris, ke la skribsistemo havas nur 500 bazajn signojn, kiuj ne ŝanĝiĝis en la historia evoluado. Tamen per tiuj limigitaj signoj, oni povas krei mil-vortan poemon en sep-silabaj ritmoj. Per transdonado de generacio al generacio en familio kaj inter amikoj, Nüshu estas intime ligita al virinaj tradicioj kiel geedziĝo, jarfesto kaj templa foiro, montrante ĝiajn kulturan gravecon kaj historian valoron.\n\nEn 2000, kiam la vilaĝo Pumei malfermis kurson pri Nüshu, 12-jara Hu Xin enamiĝis de tiu delikata skribsistemo, vidante sian patrinon en praktikado. Ŝi lernis ĉe majstrino Hu Meiyue kaj nun estas lerta en ĉiuj teknikoj, ekzemple, legado, skribado, kantado, rekonado, brodado kaj tradukado. Post diplomiĝo en supera mezlernejo en 2007, ŝi revenis hejmloko por labori en Nüshu-muzeo. Dum pli ol dek jaroj, Hu Xin prezentis la kulturon kaj montris la kaligrafion de Nüshu al vizitantoj. Ekde 2009 ŝi organizas en ĉiuj someraj ferioj senpagajn kursojn en la muzeo kaj instruas al entute pli ol mil ŝatantoj de Nüshu el la tuta mondo, por disvastigi la influon de Nüshu.\n\nNun en Nüshu-butiko en Jiangyong, oni povas aĉeti broditan tukon, ventumilon, orelringon, ringon kaj veston kun nüshu-aj elementoj, kaj la produktoj estas tre ŝatataj de klientoj. La posedanto de la butiko diris, ke daŭre kreskas la vendado de produktoj rilataj al Nüshu.\n\nHu Xin diris: \"Ni povas skribi Nüshu. Dum skribado, nia koro trankviliĝas. Ni povas kanti Nüshu. Dum kantado, la koro heliĝas.\" Laŭ Hu Xin, lerni Nüshu estas rimedo por kultivi la animon.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Japanoj spertis ĉinan kulturan heredaĵon en Ruian - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/08/content_117969892.htm", "title": "Manĝeto Dingsheng-kuko, nemateria kultura heredaĵo kun bonaŭguro por trapasi ekzamenojn", "published": "2025-07-08 00:00:00", "content_text": "La ĉina tutlanda enirekzameno por universitatoj ĉijare okazis de la 7-a ĝis la 10-a de junio. Laŭ statistikoj, 13.35 milionoj da lernantoj partoprenis en ĝi. Antaŭ junio komercistoj jam lerte kaptis la ŝancon nomitan \"enirekzamena ekonomio\" kaj vendis nutraĵojn, ilarojn (skribilo, skrapgumo ktp) kaj specialajn servojn kiel oksigen-gasan enspirilon. Samtempe pro tio, ke la grava ekzameno estas proksima al la Drakboata Festo, komercistoj vendadis \"Dingsheng-kukon + Zongzi-on\" kiel homonimeca bonaŭgura donaco por la familioj, kies membroj partoprenos la ekzamenon.\n\nKio estas Dingsheng-kuko? Ĝi estas tradicia manĝeto en la regionoj de Jiangsu kaj Zhejiang, sudorienta Ĉinio. La ĉefa ingredienco estas kruda glueca rizo. Ĝi estas helruĝa laŭ koloro, mola kaj bonodora, kaj dolĉa laŭ la farĉo. Oni diras, ke Dingsheng-kuko origine nomiĝis Dingsun-kuko, ĉar ĝi aspektas kiel \"sun\" -- elstara parto de la junto de objektoj aŭ konstruaĵoj uzante konkavan kaj konveksan metodon. Laŭ folkloro, en la Suda Song-dinastio (1127-1279), fama generalo Han Shizhong kuraĝe batalis kontraŭ agresantoj. Popolanoj portis Dingsun-kukon al la soldatoj por ke ili manĝu, la loka prononco de \"sun\" kaj \"sheng\"  (venko) estas simila, do oni renomis la kukon \"Dingsheng-kuko\" por memori pri tio. En Ming-dinastio (1368-1644), Dingsheng-kuko komencis porti la signifon de bonaŭguro \"venki/sukcesi en ekzameno\".\n\nKrom la okazo de ekzameno, lokanoj ankaŭ uzas Dingsheng-kukon en naskiĝtaga festeno, nupto ktp por esprimi la dezirojn de ĝojo kaj favora aŭspicio. Hodiaŭ, tiu ĉi bongusta kaj belaspekta kuko kun bona signifo jam aperis en pli kaj pli multaj lokoj, alportante la atendon al ekzamen-partoprenontoj tra la tuta lando.\n\nDingsheng-kuko estis elektita en la sepan aron de la listo de nemateria kultura heredaĵo de la distrikto Xiuzhou, la urbo Jiaxing sub la provinco Zhejiang en 2020.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Virina skribsistemo ekzistas jam delonge - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/09/content_117969897.htm", "title": "La pagodo Wenfeng en Xuchang", "published": "2025-07-09 00:00:00", "content_text": "La Pagodo Wenfeng estas konata vidindejo de la urbo Xuchang de la provinco Henan, centra Ĉinio. Ĝi havas okangulan bazon, samkiel plejparto de la pagodoj de la dinastioj Ming kaj Qing, sed ĝiaj proporcioj igas ĝin pli maldika kaj eleganta ol aliaj pagodoj de tiu epoko, kio igas ĝin unika en la ĉina arkitektura tradicio. Kun 13 etaĝoj kaj alteco de ĉirkaŭ 52 metroj, la pagodo estis konstruita dum Ming-dinastio el brikoj kaj ŝtonoj.\n\nLa nomo \"Wenfeng\" signifas kulturpinton, ĉar ĝi estis konstruita por antaŭenigi kulturan disvolvadon kaj simbolas prosperon de edukado kaj literaturo en la regiono. Pro sia alteco, la pagodo ankaŭ estis uzata kiel gvatejo.\n\nCetere, oni kredas, ke la pagodo estis konstruita laŭ la reguloj de Fengshui por ekvilibri la energion de vento kaj akvo de la regiono por altiri bonŝancon por imperiaj ekzamenoj, kaj ankaŭ por protekti la urbon kontraŭ naturkatastrofo. La pagodo postvivis tertremojn kaj militojn kaj impone staras post kvar jarcentoj. En 2006 ĝi estis renovigita laŭ sia originala aspekto.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Virina skribsistemo ekzistas jam delonge - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/10/content_117971462.htm", "title": "La placo Oriento Estas Ruĝa en la vilaĝo Nanjie", "published": "2025-07-10 00:00:00", "content_text": "La vilaĝo Nanjie en Henan-provinco de Ĉinio estas mondkonata pro sia unika ekonomia modelo-bazita sur kolektivismo. Vilaĝanoj senpage havas loĝejon, manĝaĵon, vestaĵojn, edukadon, kuracadon kaj aliajn vivbezonaĵojn. Por antaŭenigi la disvolvadon de la vilaĝo, lokanoj emfazas la fundamentajn ideojn de Markso kaj Mao Zedong, kaj tra la tuta vilaĝo troviĝas portretoj de Mao kaj skribaĵoj elĉerpitaj de liaj verkoj kaj paroloj. En la centro de la vilaĝo estis konstruita placo nomita Oriento Estas Ruĝa, kie troviĝas statuo de Mao kaj portretoj de aliaj gravaj figuroj de la historio de socialismo. La placo estas konata turismejo de la vilaĝo kaj vespere fariĝis renkontiĝejo, kie lokaj homoj amuziĝas kaj infanoj ludas.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">La pagodo Wenfeng en Xuchang - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/10/content_117971721.htm", "title": "Hispana esperantisto vizitis ŝakoklubon en la urbo Xi'an", "published": "2025-07-10 00:00:00", "content_text": "La 4-an de julio sinjorino Laura, hispana esperantisto, akompanata de sinjoro Aldreno, brazila esperantisto kaj konsilisto de Xi'an-a Esperanto-Asocio, vizitis Heibaige-ŝakoklubon en Xi'an-urbo. Yang Chao, prezidanto de kluba konsilio, kaj lernantoj de la klubo, bonvenigis la fremdlandan esperantiston kaj faris interesan kultur-interŝanĝon kun ŝi.\n\nSinjorino Laura kaj prezidanto Yang Chao\n\nSinjorino Laura kaj sinjoro Aldreno\n\nŜakludo en la klubo\n\nKoincide, kiam Laura atingis la klubon, Yang Chao estis klariganta la hispanan ŝakludan komencon al la lernantoj, kaj Laura venas el Hispanio. Do ambaŭ instruistoj diskonigis la sciojn de historio, geografio kaj frandaĵoj de Hispanio en la klubo. Fine, ili ŝakludis kun la lernantoj en varma etoso.\n\n<span style=\"font-family: \"times new roman\"; font-size: 20px;\">La placo Oriento Estas Ruĝa en la vilaĝo Nanjie - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/11/content_117971734.htm", "title": "Usonaj eksportaj limigoj al icoj kondukos al kontraŭa rezulto", "published": "2025-07-11 00:00:00", "content_text": "de Djoomart Otorbaev*\n\nKvankam Usono havas signifan avantaĝon en icoj de AI-teknologio, tamen la rapida progreso de Ĉinio en produktado kaj disvolviĝo ĉi-kampe estas rimarkinda. Cetere, la klopodoj de Usono malhelpi la AI-progreson de Ĉinio per eksportaj limigoj povas alporti kontraŭproduktivajn rezultojn.\n\nJensen Huang, ĉefoficisto de NVIDIA, kutime sindetenas de politikoj por ne maltrankviligi la usonan registaron, sed li lastatempe faris sinceran kritikon, ke la usonaj rimedoj estis \"fiaskoj\", ĉar ili instigis Ĉinion akceli sian produktan disvolviĝon kaj novigon.\n\nLi diris, ke la eksportaj limigoj de la usona registaro alportas profiton al ĉinaj konkurantoj, precipe Tencent kaj Huawei. Antaŭ kvar jaroj, NVIDIA havis 95% de la merkato de Ĉinio, sed hodiaŭ, tiu nombro falis al 50%. Li aldonis, ke la restanta merkatparto estas dominata de la ĉina teknologio, tio signifas, ke ekzistas abundo da lokaj kompanioj, kiuj estus uzantaj NVIDIA, se ĝiaj produktoj estus en la merkato.\n\nSed la rimarkoj de Huang enhavas kelkajn malprecizaĵojn. Ĉinaj kompanioj komencis disvolvi icojn delonge, antaŭ ol la usona registaro faris ajnan limigon. Kial? Ili jam antaŭvidis, ke Usono farus tion.\n\nŜlosilo de la sukceso de Ĉinio estas ĝia engaĝiĝo al longtempa planado, ofte etendiĝanta jardekojn en la estontecon. Antaŭ kelkaj jaroj, la ĉina registaro jam komprenis, ke la lando bezonus konkuri kun Usono, precipe pri altteknologio, modernigo kaj altkvalita disvolviĝo.\n\nAgnoskante la progresojn, kiujn Ĉinio faris en la teknologio de AI-icoj, Usono avertis siajn kompaniojn kontraŭ uzado de ĉi tiuj icoj por malhelpi tutmondan disvastiĝon. La ĉina Ministerio pri Komerco kritikis la agon. Antaŭvidinte la eblecon, ke Usono faros tion, Ĉinio elpensis kontraŭrimedojn por defii usonajn kompaniojn ekonomie. Ekzemple, Ĉinio pretas malpermesi la eksportadon de galiumo kaj germaniumo al Usono, en kies produktado ĝi preskaŭ havas monopolon.\n\nLa limigaj politikoj de Usono kaŭzis konsiderindan zorgon inter usonaj icoproduktantoj. Laŭ Huang, Usono devus fokusiĝi pri maksimumigo kaj akcelo de AI-disvastigo anstataŭ limigi ĝin.\n\nTio denove montras, ke interfero en konkurenco en tutmondaj merkatoj damaĝas tiujn, kiuj okupiĝas pri ĝi. Por helpi usonajn fabrikantojn, la misgviditaj klopodoj de la registaro kondukis al la kontraŭa rezulto. Denove pruviĝis, ke longperspektiva planado estas ŝlosila forto de ĉinaj registaro kaj entreprenoj. Estis plurfoje pruvite, ke kompanioj povas prosperi nur en justa kaj konkurenciva medio. Sed bedaŭrinde, la usona registaro obstine \"paŝas sur la saman rastilon\". Estas tempo, ke ĝi komencu lerni de siaj eraroj.\n\n*Djoomart Otorbaev, eksa ĉefministro de Kirgiza Respubliko kaj nuna profesoro ĉe la Lernejo \"La Zono kaj Vojo\" de Pekina Instruista Universitato\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Hispana esperantisto vizitis ŝakoklubon en la urbo Xi'an - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/11/content_117971741.htm", "title": "Silkokulturo kaj silkometiarto de Ĉinio", "published": "2025-07-11 00:00:00", "content_text": "Silkokulturo kaj silkometiarto de Ĉinio estas bazitaj en la provincoj Zhejiang kaj Jiangsu (proksime al Ŝanhajo). Ĝis nun la metiarto, kiel nedisigebla parto de la ĉina kultura heredaĵo, restas bone heredata en la norda parto de Zhejiang, la suda parto de Jiangsu kaj en Sichuan-provinco.\n\nSilkokulturo kaj silkometiarto de Ĉinio estas kulturaj signoj de la ĉina nacio. La ĉina nacio estas la unua, kiu inventis kaj grandskale produktis kaj uzis silkon, kaj Ĉinio estas la lando, kiu plej frue plantis moruson kaj bredis silkraŭpojn. Silkokulturo multe kontribuis al homaj civilizacioj, kaj la silkaĵoj faritaj de la ĉina popolo komencis la unuafojan grandan orient-okcidentan komercadon inter la 2a jarcento a.K. kaj la 1a jarcento a.K. Oni nomas ĝin la Silka Vojo. Dum la pasintaj 5 000 jaroj, silkokulturo kaj silkometiarto de Ĉinio ludis gravan rolon en la ĉina historio kaj profunde influas la homaron. En 2009, silkokulturo kaj silkometiarto de Ĉinio estis enlistigita kiel nemateria kultura heredaĵo de UNESKO.\n\nSilkofarado tradicie ludas gravan rolon por virinoj en la ekonomio de kamparaj regionoj. Ili ampleksas plantadon de moruso, bredadon de silkraŭpoj, malvolvadon de silko, fabrikadon de fadeno, dezajnon kaj teksadon de ŝtofo kaj tiel plu. La kulturo kaj metiarto estis transdonitaj ene de familioj. La vivciklo de silkraŭpoj estis rigardata kiel simbolo de homa vivo, morto kaj renaskiĝo. En la lagetoj ĉirkaŭ la vilaĝoj, silkraŭpaj rubaĵoj povas nutri fiŝojn, dum koto de lagetoj fekundigas la morusarbojn, kaj la folioj siavice nutras la silkraŭpojn. Ĉe la komenco de la ĉina novjaro, kamparanoj invitas metiistojn en siajn hejmojn por rakonti la rakonton pri la diino de bombikso, por forpeli malbonon kaj certigi abundan rikolton. Ĉiun kvaran monaton virinoj, kiuj bredas silkraŭpojn, ornamas sin per buntaj floroj faritaj el silko aŭ papero kaj faras rikoltajn oferojn. Silko havas rilatojn al la industrioj pri vestaĵo, litaĵo, ombrelo, ventumilo kaj aliaj, kiuj estas nepre bezonataj en la ĉiutaga vivo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Manĝeto Dingsheng-kuko, nemateria kultura heredaĵo kun bonaŭguro por trapasi ekzamenojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/11/content_117973521.htm", "title": "Xi Jinping sendis gratulan leteron al Ministra Kunveno pri Dialogo de Tutmondaj Civilizacioj", "published": "2025-07-11 00:00:00", "content_text": "La 10-an de julio Xi Jinping, ĝenerala sekretario de la Centra Komitato de la Komunista Partio de Ĉinio kaj ŝtata prezidanto, sendis gratulan leteron al la Ministra Kunveno pri Dialogo de Tutmondaj Civilizacioj.\n\nXi Jinping diris, ke la historio montras al homoj, la prospero de civilizacioj kaj progreso de la homaro estas neapartigeblaj de la interŝanĝo kaj reciproka lernado de civilizacioj. Nun la internacia situacio ŝanĝiĝas, kaj la homaro staras ĉe nova vojkruciĝo. Estas urĝe superi la barojn inter civilizacioj per interŝanĝoj de civilizacioj kaj superi la konfliktojn inter civilizacioj per reciproka lernado.\n\nXi Jinping emfazis, ke Ĉinio volas labori kun ĉiuj landoj por subteni la civilizacian koncepton de egaleco, reciproka lernado, dialogo kaj inkluziveco, efektivigi la Tutmondan Civilizacian Iniciaton, antaŭenigi la konstruadon de dialoga kaj kunlabora reto de tutmonda civilizacio, kaj aldoni novan forton en la progreson de homara civilizacio kaj mondajn pacon kaj disvolviĝon. Li esperas, ke ĉiuj reprezentantoj havos profundajn interŝanĝojn, starigos komunan konsenton kaj dediĉos saĝon kaj forton al la reciproka kompreno, la amo inter homoj de ĉiuj landoj kaj la harmonia kunekzisto de malsamaj civilizacioj.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Silkokulturo kaj silkometiarto de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/11/content_117973863.htm", "title": "Okazis la dua premidona ceremonio de Orkide-premio", "published": "2025-07-11 00:00:00", "content_text": "La 10-an de julio okazis en Pekino la dua premidona ceremonio de Orkide-premio. Naŭ eksterlandanoj kaj la Filadelfia Orkestro el Usono ricevis la premion ĉijare.\n\nLa premio celas aktive praktiki la Tutmondan Civilizacian Iniciaton proponitan de ĉina prezidanto Xi Jinping, honorante tiujn internaciajn amikojn kaj organizojn, kiuj multe kontribuis al la disvastigo de universalaj homaj valoroj, interkultura interŝanĝo kaj kunlaboro, kaj anatŭenigo de la konstruado de homara komunumo de komuna estonteco.\n\nLa ceremonio estis organizita de la Ĉina Internacia Komunika Grupo. La premio kunvenigis pli ol 300 partoprenantojn, inkluzive de gajnintoj kaj juĝistoj el pli ol 30 landoj kiel Ĉinio, Pakistano, Taĝikio, Irano, Niĝerio, Bulgario, Germanio, Francio, Britio kaj Usono, kaj reprezentantoj de koncernaj centraj departementoj, internaciaj organizoj, diplomatiaj senditoj en Ĉinio, pensfabrikoj kaj amaskomunikiloj. De la 9-a ĝis la 14-a de julio, la organizantoj ankaŭ aranĝis vizitprogramon \"Legi Ĉinion\" en Pekino kaj Harbino por la partoprenantoj.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Hispana esperantisto vizitis ŝakoklubon en la urbo Xi'an - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/15/content_117978696.htm", "title": "Yao Jianping: Rakonti ĉinajn rakontojn per suzhou-stila brodarto", "published": "2025-07-15 00:00:00", "content_text": "Suzhou-stila brodarto estas unu el la reprezentaj skoloj de ĉina brod-metiarto, kun historio de pli ol 2 000 jaroj. La urbo Suzhou de la provinco Jiangsu estas la hejmurbo de suzhou-stila brodarto, kie estas miloj da brodistoj. Yao Jianping, ĉina metiarta majstrino kaj reprezenta heredanto de la ŝtat-nivela nemateria kultura heredaĵo suzhou-stila brodarto, estas unu el ili. Dum jardekoj, ŝi okazigis ekspoziciojn, paroladojn ktp kaj multfoje vizitis Eŭropon kaj Usonon por disvastigi la arton kaj la tradician kulturon de Ĉinio.\n\nYao Jianping naskiĝis en brodista familio en Zhenhu-distrikto de Suzhou. Kiam ŝi estis ok-jara, influita de sia patrino, ŝi prenis la brodpinglon kaj sekvis siajn patrinon kaj kuzinon en praktikado de la metiarto. En la aĝo de 12 jaroj, ŝi jam kapablis sendepende fini broditan kravaton. Ĝis nun ŝi neniam forlasis la metiarton.\n\nDum la pasintaj pli ol 30 jaroj, Yao Jianping ne nur heredis la tradiciajn teknikojn akumulitajn en pli ol 2 000 jaroj, sed ankaŭ kreis unikan faradon, kiu integras la stilojn, strukturojn, kolorojn kaj aliajn elementojn de pentrado kaj fotografio, emfazante la naturan transiron de lumo kaj ombro, prezentante la riĉecon de koloroj. La temoj de ŝiaj verkoj kaptas la trajtojn de la tempo.\n\nEkde 1999 Yao Jianping estis multfoje invitita fari kulturajn interŝanĝojn eksterlanden. Unu el ŝiaj verko estas konservata de la Palaco Buckingham kiel landa donaco, kio sukcese alportis la brodarton al la Okcidento. Por antaŭenigi la disvolviĝon de la metiarto, enkonduki kaj kultivi rilatajn talentulojn en Suzhou, Yao Jianping fondis esplorinstituton kaj studion por ke pli da junuloj komprenu kaj lernu tiun metiarton.\n\nŜi diris, ke novigado de brodarto temas ne nur pri novigo de tekniko, sed pli grave, la enhavo devas esti konforma al la tempo kaj brodado mem devas kapti atenton de la publiko. Do en 2018, ŝi kaj ŝiaj filinoj kreis sian propran markon \"Yaosilk\", kaj kunfandis dezajnon kaj elementojn de ordinara vivo en la produktojn.\n\nLastatempe la studio de Yao Jianping per AI \"tridimensiigis\" plurajn el ŝiaj verkoj kaj vivece prezentis ilin en filmeto. En intervjuo Yao Jianping diris: \"Tradicia kulturo alfrontas defiojn kaj ŝancojn en ĉiu epoko. Ni devas rigardi al pozitiva direkto, vastigi novan spacon por trovi niajn proprajn ŝancojn kaj vivspacon.\" Ŝi scias, ke la plej grava afero por la heredado estas homoj. \"Ni altiras gejunulojn partopreni en la metiarto, ili estas ne nur junaj brodistoj, sed ankaŭ dezajnistoj, retej-funkciigistoj ktp... La heredado de nemateria kultura heredaĵo bezonas talentojn de novaj rondoj.\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Okazis la dua premidona ceremonio de Orkide-premio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/17/content_117979487.htm", "title": "Banmetodo de Xizang-a Tradicia Medicino", "published": "2025-07-17 00:00:00", "content_text": "Xizang-aj herboj povas esti uzataj en la tradicia medicino, kiu havas unikajn trajtojn. En 2018, la Banmetodo de Xizang-a Tradicia Medicino estis enlistigita kiel nemateria heredaĵo de UNESKO. La historio dexizang-a medicino montras, ke laŭlonge de historio okazis gravaj interŝanĝoj kun kuracistoj el aliaj partoj de Ĉinio, kiuj kontribuis por la progreso de loka medicino. Xizang-a Hospitalo pri Xizang-a Medicino estas unuaklasa hospitalo, kie okazas ne nur kuracado de pacientoj, sed ankaŭ esploroj, instruado, preventaj agadoj kaj produktado de kuraciloj.\n\nKiel fari\n\nbanadon laŭ tradicia tibeta medicino\n\nIngrediencoj kaj banejoj por bano laŭ tradicia tibeta medicino\n\nVerkita de Rafael Henrique Zerbetto\n\n<span style=\"font-family: \"times new roman\"; font-size: 20px;\">Yao Jianping: Rakonti ĉinajn rakontojn per suzhou-stila brodarto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/18/content_117983235.htm", "title": "Ĉinio antaŭenigas dialogon kaj kunlaboron inter tutmondaj civilizacioj", "published": "2025-07-18 00:00:00", "content_text": "Proponita de la ĉina prezidanto Xi Jinping en marto 2023, la Iniciato pri Tutmonda Civilizacio rezultas de maturiĝo kaj sintezo de lia diplomatia penso kaj baziĝas sur la principoj de egaleco, reciproka lernado, dialogo kaj inkluzivigo inter la civilizacioj de la mondo. Dum la lastaj du jaroj, la iniciato gajnis vastan akcepton inter landoj de la tutmonda sudo, kiuj vidas ĝin kiel alternativon al la normigema, hierarkieca kaj koloniisma logiko, kiu ĉiam karakterizis la rilatojn kun la landoj en la centro de tutmonda kapitalismo.\n\nOkazinta en Pekino la Ministra Kunveno pri Dialogo de Tutmondaj Civilizacioj kunigas popolojn de la tuta mondo. (Foto: Global Times)\n\nDum la Okcidento manipulas la tiel nomatajn \"universalajn\" konceptojn, kiel demokratio kaj homaj rajtoj, por pravigi la kontroladon de pli malriĉaj landoj fare de iliaj ekspluatantoj, Ĉinio per ĉi tiu iniciato proponas modelon de internaciaj rilatoj bazitan sur diverseco kaj reciproka respekto, defendante egalecon en intercivilizaciaj rilatoj kaj la ideon, ke ĉiu lando devas libere esplori kaj sekvi sian propran disvolvan vojon.\n\nPropono ankrita en la riĉa civilizacia sperto de Ĉinio\n\nAntaŭ du jaroj mi celebris la lanĉon de ĉi tiu iniciato, vidante ĝin kiel veran esperon por la suferantaj landoj de la tutmonda sudo, historie devigitaj alpreni lingvojn, kutimojn kaj regmodelojn altruditajn de iliaj iamaj koloniigintoj.\n\nLa importo de eŭropa civilizacia modelo en la tropikoj, en multaj kazoj, nur evidentigis kontraŭdirojn. Multaj konfliktoj hodiaŭ videblaj en Afriko kaj Azio ne okazus, se ne estus ekzistinta fremda interveno kun la celo “civilizi” la lokajn popolojn. Kiomfoje mi pensis, kia estus Ameriko hodiaŭ, se ĝiaj indiĝenaj civilizacioj povintus disvolviĝi aŭtonome? La tri plej elstaraj civilizacioj de Ameriko – inkaoj, majaoj kaj aztekoj – havis progresintajn sciojn pri astronomio, inĝenierado, agrikulturo kaj urba planado, krom riĉa kultura heredaĵo, kiu estis detruita.\n\nMia translokiĝo al Ĉinio permesis al mi koni per praktiko la sperton de antikva civilizacio, kiu disvolviĝis sendepende de okcidentaj valoroj kaj neniam estis koloniigita. La 5 000-jara saĝo de Ĉinio estas mirinda kaj proponas al ni valorajn instruojn. Unu el tiuj estas ĝuste ĝia inkluziviga naturo. En sia unua jaro kiel prezidanto de Ĉinio, Xi Jinping proponis la iniciaton \"La Zono kaj Vojo\", bazitan sur la spirito de inkluzivigo kaj malfermeco, kiu karakterizis la antikvan Silkan Vojon, tra kiu Ĉinio interŝanĝis varojn, teknikojn kaj ideojn kun aliaj landoj, alportante profiton kaj disvolvadon al ĉiuj.\n\nPoste venis aliaj iniciatoj, kiel la komunumo de komuna estonteco por la homaro, la Iniciato pri Monda Disvolvado kaj la Iniciato pri Monda Sekureco, kiuj havas malsamajn celojn, sed kundividas la saman esencan aron da principoj: reciproka respekto, kunlaboro cele al reciproka profito kaj plifortigo de interŝanĝoj. Koncerne specife la Iniciaton pri Tutmonda Civilizacio, ĝia esenco estas la ideo, ke ĉiu lando serĉu sian propran disvolvan vojon, kaj ke malsamaj civilizacioj kunekzistu pace. La ŝlosilo por tiu paca kunekzistado estas la serĉado de harmonio en diverseco, koncepto alte aprezata en la tradicia ĉina kulturo.\n\nLa 9-an kaj 10-an de julio la naskiĝurbo de Konfuceo, Qufu, en la provinco Shandong, gastigis la 11-an Nishan-Forumon pri Mondaj Civilizacioj. Ĝi estas grava platformo por internacia kultura interŝanĝo kaj kunlaboro ankrita en la konfucea tradicio.\n\nLa ideoj de ĉi tiu elstara filozofo de antikveco ankaŭ subtenas la Iniciaton pri Tutmonda Civilizacio: Konfuceo defendis harmonion inter popoloj kaj interagadon bazitan sur reciproka respekto, sendepende de kulturo kaj nacieco. Kvankam la instruoj de Konfuceo ne rekte traktas aliajn landojn kaj popolojn, fakuloj pri lia penso kredas, surbaze de liaj ĝeneralaj instruoj, ke la majstro konsideris, ke ĉiu popolo devas konservi siajn proprajn tradiciojn kaj valorojn, kaj samtempe respekti tiujn de aliaj.\n\nOrkide-premio: Rekono al atingoj\n\nOrganizita de la Ĉina Internacia Komunika Grupo, la Orkide-premio celas stimuli la praktikon de la Iniciato pri Tutmonda Civilizacio per rekono de la laboro de alilandaj homoj kaj institucioj, kiuj signife kontribuis al interpopolaj interŝanĝoj kaj reciproka lernado.\n\nPremidona ceremonio de Orkide-premio 2025\n\nDisdonata en ĉiu dua jaro, la premio estis kreita en 2023, tuj post la anonco de la iniciato fare de Xi Jinping. Dum ĉijara premidona ceremonio, la 10-an de julio ĉi-jare, la bulgarino Irina Bokova, unua virino fariĝinta ĝenerala sekretario de Unesko, ricevis la plej altan honoron: la Honora Vivdaŭra Premio. Estis dum ŝia oficperiodo kiel ĝenerala sekretario, ke Unesko akceptis eldoni Unesko-Kurieron en Esperanto.\n\nLa Premio Grandmerita Ago, atribuita al tri homoj, estis disdonita al:\n\nRashid Alimov (Taĝikio), eksa ĝenerala sekretario de la Ŝanhaja Kunlabora Organizo;\n\nMaxime Vivas (Francio), verkisto kaj ĵurnalisto, aŭtoro de pli ol dek libroj pri Ĉinio;\n\nFiladelfia Orkestro (Usono), pionira en kulturaj interŝanĝoj inter Usono kaj la Ĉina Popola Respubliko.\n\nAliaj ses eksterlandanoj ricevis la Premion \"Senditoj de Amikeco\":\n\nThomas Rabe (Germanio), pro rolo en medicinaj kaj kulturaj interŝanĝoj inter Ĉinio kaj Germanio;\n\nAli Mohammad Sabeghi (Irano), de la Ĉina-Irana Kultura Asocio;\n\nIssah Abiola (Niĝerio), unua maŝinistino en Afriko, trejnita en Ĉinio;\n\nZafar Mahmood (Pakistano), pro agado en antaŭenigo de amikeco inter Ĉinio kaj Pakistano;\n\nStuart Wiggin (Britio), retfamulo, kiu montras la ĉinan kulturon kaj ĉiutagan vivon en Ĉinio per siaj filmetoj;\n\nElyn Macinnis (Usono), kreinto de la iniciato “Amikoj de Kuliang” por antaŭenigi amikecon inter Ĉinio kaj Usono.\n\n\"Kvankam [la gajnintoj de la Orkide-premio] venas el diversaj fakoj, ili havas komunan trajton: engaĝiĝo al kulturaj interŝanĝoj inter Ĉinio kaj aliaj landoj, kaj konstruado de amikaj rilatoj inter popoloj,\" deklaris Mao Ning, proparolanto de la ĉina Ministerio pri Eksteraj Aferoj.\n\nDialogo inter tutmondaj civilizacioj okazis en Pekino\n\nLa 10-an kaj 11-an de julio la Ministra Kunveno pri Dialogo de Tutmondaj Civilizacioj okazis en la ĉina ĉefurbo, kunvenigante oficialulojn, akademiulojn kaj famulojn el pli ol 140 landoj kaj regionoj, por diskuti la signifon de la Iniciato pri Tutmonda Civilizacio kaj fari bilancon de la progresoj atingitaj dum la lastaj du jaroj. Mi havis la honoron partopreni en tiu grava evento, kies temo estis \"protekti la diversecon de homaj civilizacioj por monda paco kaj disvolviĝo\".\n\nSalutante la ĉeestantojn per letero, ĉina prezidanto Xi Jinping substrekis, ke civilizacioj ĉiam floris per interŝanĝo kaj reciproka lernado, kaj li proponis profundigon de dialogoj kaj interŝanĝoj por preventi kaj solvi konfliktojn inter civilizacioj. Xi emfazis, ke Ĉinio volas kunlabori kun aliaj landoj por defendi egalecon, reciprokan lernadon, dialogon kaj inkluzivigon, kaj li proponis kreadon de tutmonda reto por dialogoj kaj kunlaboroj inter civilizacioj, kun la celo antaŭenigi progreson, pacon kaj mondan disvolviĝon.\n\nKomparante la paroladojn kaj debatojn dum la du tagoj de la evento, kelkaj interkonsentoj evidentiĝis. Unu estas, ke ĉiu civilizacio havas siajn proprajn trajtojn kaj devas serĉi sian propran disvolvan vojon. Alia estas, ke neniu civilizacio estas supera al aliaj. Kaj estis ankaŭ interkonsento pri tio, ke profundigo de dialogo inter civilizacioj estas necesa por estigi pacon kaj solvi komunajn problemojn de la homaro.\n\nIrina Bokova, eksa ĝenerala sekretario de Unesko, parolas en la Ministra Kunveno pri Dialogo de Tutmondaj Civilizacioj. (Foto: Global Times)\n\nEn sia parolado, Cai Qi, membro de la Politika Buroo de la Centra Komitato de la Komunista Partio de Ĉinio, emfazis, ke la Iniciato pri Tutmonda Civilizacio substrekas harmonion en diverseco, la inkluzivigan naturon de civilizacioj – koncepto profunde radikiĝinta en la ĉina kulturo – kaj ke oni devas kunserĉi komunan disvolviĝon. Cai ankaŭ substrekis, ke la iniciato jam alportis kelkajn konkretajn rezultojn, inter ili estis intensigo de kulturaj interŝanĝoj tutmonde kaj la proklamo, fare de la Unuiĝintaj Nacioj, de la 10-a de junio kiel Internacia Tago de Dialogo inter Civilizacioj, laŭ propono de Ĉinio kunsubtenata de pli ol 80 landoj. La dato estis unuafoje festita ĉi-jare.\n\nĈinio pretas kundividi kun aliaj landoj sian sperton pri disvolviĝo kaj esprimas sian subtenon al plurflankismo, plifortigo de interhomaj interŝanĝoj kaj alpreno de malferma kaj inkluziviga sinteno en dialogo kun la mondo, celante antaŭenigi tutmondan kunlaboron per Nishan-Forumo.\n\nEn sia mesaĝo al la forumo, la ĝenerala sekretario de UN, António Guterres, alvokis la popolojn de la mondo kunlabori por solvi diferencojn per dialogo, konstruante grandan homan familion bazitan sur reciproka respekto.\n\nProtekto de historia kaj kultura heredaĵo\n\nLa protekto de historia kaj kultura heredaĵo estis alia vaste diskutita temo en la Ministra Kunveno pri Dialogo de Tutmondaj Civilizacioj, kun Ĉinio proponinta pliprofundigon de kunlaboroj en tiu kampo.\n\nPrecipe rilate al teknologia kapabligo por kultura disvolviĝo, Ĉinio estas tutmonda avangardo. Se vi lastatempe vizitis muzeojn en Ĉinio, vi certe konsentos kun mi, ke pli ol simple konservi antikvaĵojn kaj nemateriajn sciojn, ĉinaj muzeoj klopodas liveri al vizitantoj merĝan sperton de historio kaj kulturo. Praktiko kompletigas teorion, do vespere de la 10-a de julio, la partoprenantoj estis invititaj al la Nacia Centro de Prezentartoj por spekti ekzemplon de la ampleksa laboro disvolvata de Ĉinio en konservado de kulturaj heredaĵoj: la spektaklo Poema Danco: La Vojaĝo de Legenda Pejzaĝpentraĵo.\n\nDetalo de la fama tradicia ĉina pentraĵo Panoramo de Montoj kaj Riveroj\n\nCentrita en la laboro de esploristo de la Palaca Muzeo (Malpermesita Urbo), kiu studas la faman tradician ĉinan pentraĵon Panoramo de Montoj kaj Riveroj, la verko invitas la spektanton vojaĝi reen en la tempon por koni la materialojn kaj teknikojn uzitajn por fari penikojn, inkojn, silkon, stampilojn, kaj ankaŭ la mineral-esploradon por disvolvi la inkon kaj la laboron de la anonima artisto, kiu pentris tiun majstran verkon. Por realigi tiun tempovojaĝon, la spektaklo alprenas ne nur dancistojn en antikvaj kostumoj, sed ankaŭ altteknologian scenejon kun moveblaj elementoj kaj plurmedia teknologio – praktika ekzemplo por revivigi la historion per teknologio.\n\nĈinio intencas helpi aliajn landojn en la protektado de sia kultura heredaĵo kaj stimuli interŝanĝojn kaj komunan lernadon, kun la celo kontribui por pli bona konservado kaj heredigo de la materia kaj nemateria heredaĵo de la civilizacioj de la mondo.\n\n\"Pli ol iniciato, vizio\"\n\nSamtage kiam ŝi ricevis la Orkide-premion, Irina Bokova partoprenis en unu el la paneloj de la Ministra Kunveno pri Dialogo de Tutmondaj Civilizacioj. En sia parolado, ŝi diris, ke la iniciato proponita de Xi Jinping estas \"pli ol iniciato — ĝi estas vizio. Ĝi estas donaco al la mondo.\" Bokova kredas, ke ne ekzistas konflikto inter civilizacioj, sed konflikto inter tiuj, kiuj kredas kaj tiuj, kiuj ne kredas je kunekzisteblo de diversaj civilizacioj. \"Protekti heredaĵojn kaj diversecon estas inter la plej urĝaj taskoj en la mondo,\" ŝi konkludis.\n\nMultaj ĉeestantoj esprimis similajn opiniojn, atentigante, ke interŝanĝo kaj reciproka lernado inter civilizacioj tute ne estas minaco, sed, male, la nura vojo al antaŭenigo de la monda paco kaj disvolvado.\n\nEn mondo, kie artefarita intelekto kaj aliaj novigoj estas uzataj por disvastigi antaŭjuĝojn kaj mensogojn, urĝas kontraŭbatali malamemon kaj antaŭjuĝojn kaj respekti la principon de memregado de ĉiu popolo, por ke veraj kaj daŭraj pontoj inter civilizacioj estu konstruitaj.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Banmetodo de Xizang-a Tradicia Medicino - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/18/content_117985324.htm", "title": "Xixia-a Maŭzoleo estis enlistigita en la liston de Monda Heredaĵo de UNESKO", "published": "2025-07-18 00:00:00", "content_text": "La 11-an de julio la Maŭzoleo de Okcidenta Xia-reĝimo estis enlistigita kiel monda heredaĵo, laŭ la decido de la 47-a sesio de Mondheredaĵa Komitato, okazigita en Parizo, Francio. La nombro de mondaj heredaĵoj posedataj de Ĉinio atingis 60.\n\nLa maŭzoleo estas loko, kie troviĝas tomboj konstruitaj dum la restado de la Okcidenta Xia-reĝimo (1038-1227), fondita de la tangut-oj. Situanta en la urbo Yinchuan de Ningxia-a Huj-a Aŭtonoma Regiono en nordokcidenta Ĉinio, la maŭzoleo kovras areon de 40 kvadrataj kilometroj. En la maŭzoleo troviĝas naŭ imperiestraj tomboj, 271 tomboj por objektoj kaj homoj entombigitaj por la mortintoj, 5.03 hektaroj da ruinoj de konstruaĵoj kaj 32 kontraŭinundaj rimedoj. Kune kun Helan-monto, ili aspektas grandiozaj kaj majestaj.\n\nKiel la plej vasta, altnivela kaj bone konservata arkeologiejo, ĝi fariĝas la plej fidinda atestanto de la ekzisto de la preskaŭ-200-jara dinastio, ĝia politiko pri genealogio de reganto kaj ĝia rolo kiel grava akso de la Silka Vojo.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Ĉinio antaŭenigas dialogon kaj kunlaboron inter tutmondaj civilizacioj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/21/content_117983226.htm", "title": "Gravurado de sigeliloj", "published": "2025-07-21 00:00:00", "content_text": "Gravurado de sigeliloj estas arto kombinanta kaligrafion (ĉefe la sigela skribo) kaj gravuradon (inkluzive de ĉizado kaj fandado) por krei sigelilojn -- unika arto de ĉinaj ideogramoj kun la historio de pli ol 3 700 jaroj. En 2009 ĝi estis enlistigita de UNESKO kiel nemateria kultura heredaĵo de la homaro.\n\nSu Donghe el Pekino, heredanto de gravurado de sigeliloj, lernis tiun arton sub la gvido de famaj majstroj. Liaj verkoj emfazas tradiciajn stilojn, ekzemple, reliefe gravuritaj ideogramoj kaj sigelaj skriboj kun serpentaj strekoj.\n\nKrei sigelilon postulas profundan pripenson. Oni devas uzi liniilon por pentri la kadron, tamen Su Donghe jam trejnis sian manon kiel lertan mezurilon.\n\nPost desegnado de la faceto, komenciĝas la gravurado. Pli ol dek iloj estas postulataj por malsamaj proceduroj. Sigelŝtonoj havas 2-4-gradan hardecon laŭ Mohs-skalo, kaj gravuriloj kun sep-grada hardeco facile ĉizas la ŝtonon.\n\nBela verko postulas bonan ĉizadon. La tekniko bezonas precizecon kaj stabilecon, kaj samtempe subtilaj ŝanĝiĝoj devas esti videblaj ĉe detaloj.\n\nPost gravurado, la sigelilo devas esti presita por ke oni kontrolu la rezulton. Se troviĝas eraro, oni devas korekti ĝin per plia ĉizado por atingi la perfektan efikon.\n\nTamen farado de sigelilo ankoraŭ ne estas finita, oni devas gravuri sur flanka faceto surskribojn, ekzemple titolo, dato kaj subskribo. La ĉefa sigelteksto arte kongruas kun surskriboj sur flanka faceto.\n\nEn la lastaj jaroj multaj verkoj de Su Donghe estis kolektitaj por konservado en muzeoj kaj memorhaloj ĉinaj kaj alilandaj.\n\nSamtempe la triageneraciaj heredantoj faras novigojn sub la gvido de Su Donghe.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Banmetodo de Xizang-a Tradicia Medicino - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/21/content_117985306.htm", "title": "Historio de la Esperanto-Muzeo en Svitavy", "published": "2025-07-21 00:00:00", "content_text": "Esperanto-Muzeo en Svitavy estas kultura institucio situanta en la Domo de Ottendorfer en Svitavy, 75 km norde de Brno. La muzeo prezentas historion kaj nuntempon de la Esperanto-movado kaj krom ekspozicioj ĝi okazigas ankaŭ diversajn klerigajn kaj kulturajn aranĝojn kaj prizorgas Esperanto-bibliotekon.\n\nLa muzeo estiĝis danke al kunlaboro inter la urbo Svitavy, Urba Muzeo kaj Galerio Svitavy, Ĉeĥa Esperanto-Asocio kaj la loka klubo de amikoj de Esperanto. Ĝi estis solene inaŭgurita la 20-an de septembro 2008 kaj ĝian ekeston finance grave subtenis la Ministerio pri Kulturo de Ĉeĥa Respubliko, la urbo Svitavy kaj la usona fondaĵo Esperantic Studies Foundation (ESF). La domo estas posedaĵo de la urbo, prizorgata de la Urba Muzeo, kaj la Esperanto-Muzeo estas tie en senpaga luo. La tuta interna ekipaĵo estas posedaĵo de Ĉeĥa Esperanto-Asocio.\n\nSe vi ne sukcesis partopreni la merkredan ekskurson al Svitavy kaj Litomyšl, venu almenaŭ aŭskulti pri ĝia historio. Prelegas Libuše Dvořáková, kiu estas ligita kun la muzeo ekde ĝia fondiĝo. Libuše Dvořáková Ĵaŭdo, 16h00 - 16h45, Corsetti\n\n<span style=\"font-family: \"times new roman\"; font-size: 20px;\">Ĉinio antaŭenigas dialogon kaj kunlaboron inter tutmondaj civilizacioj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/21/content_117985383.htm", "title": "Pekina Opero", "published": "2025-07-21 00:00:00", "content_text": "En Ĉinio estas pli ol 300 lokaj operoj, el kiuj la plej vaste cirkulanta estas la Pekina Opero, formiĝinta komence de la 19-a jarcento en Pekino.\n\nLa Pekina Opero estas sursceneja arto, kiu unuigas kanton, dancon, mimikon kaj akrobataĵon en unu harmonian tuton. En la pasintaj 200 jaroj, aperis miloj da programeroj kaj formiĝis kompleto da muzikaj melodioj kaj prezentaj formuloj.\n\nLa Pekina Opero temas pri multaj aferoj, ĉefe pri historiaj okazaĵoj. Oni prenis materialojn el antikvaj romanoj, legendoj kaj mitoj. Dum la unuaj 40 jaroj post la fondiĝo de la Ĉina Popola Respubliko, verkistoj kaj aktoroj verkis multajn novajn oper-programerojn pri historiaj aferoj, moderna revolucia milito, socialisma konstruado kaj popola vivo.\n\nLa Pekina Opero havas originalajn artajn trajtojn en prezentado. Dum longa ludado oni resumis fundamentajn movojn altgrade modeligitajn, imitante tiujn en la vivo, ekzemple, fermo kaj malfermo de pordo, surĉevaliĝo, ŝipveturo, supreniro al kaj malsupreniro de monto. Sur scenejo ne estas pordo, nek ĉevalo, ŝipo, monto kaj maro, tamen per siaj graciaj movoj la aktoroj povas imagigi la spektantojn pri la agoj kaj la spektantoj tute komprenas, kion la aktoroj faras. En la Pekina Opero estas ankaŭ movoj kaj mienoj beligitaj, troigitaj kaj ritmigitaj por montri ĝojon, malĝojon, legadon, skribadon ktp, kiuj devenas de la vivo. Ili kun forta impreso kaj riĉa esprimo estas multe ŝatataj de la ĉina popolo.\n\nLa muziko de la Pekina Opero estas esprimriĉa. Ĝiaj melodioj estas divideblaj en du kategoriojn: ŝjipi (Xipi) kaj erhŭang (Erhuang). Ĝenerale dirite, ŝjipi estas alta, dumerhŭang milda. En akompano de la du melodioj kun variado, oni povas ĝuste prezenti la intrigojn, figurojn kaj la senton de la sama figuro en malsamaj kondiĉoj.\n\nEl la muzikiloj akompanantaj kantadon, la ĉefaj estas kordinstrumentoj, kiaj erhu (Erhu) kaj jueĉin (Yueqin), kaj el tiuj akompanantaj movon — perkutinstrumentoj, kiaj gongo, tamburo kaj cimbalo. En la prezentado de la tuta opero, oni povas aŭdi gongon kaj tamburon, laŭ kies ritmo la aktoroj sursceniĝas, dancas kaj faras aliajn movojn. La gongo kaj tamburo povas intensigi la etoson dum lukto. En la Pekina Operotroviĝas ankaŭ senakompanaj teatraĵoj.\n\nLa vizaĝo kaj kostumo de la roluloj de la Pekina Opero estas originala kaj rigore difinita. Laŭ la ŝminkita vizaĝo kaj portata kostumo la spektantoj povas koni, kian rolon ludas aktoroj, ĉu honestan aŭ malican. Se la enhavo de la opero estas konata de la spektantoj, ili povas facile koni la rolon. La vizaĝo de bonkoraj roloj estas ruĝa kaj tiu de la malicaj blanka, kaj arlekenoj havas blankan kvadraton inter la nazo kaj okuloj. La ŝminkitaj vizaĝoj en la Pekina Opero ja prezentas ornamajn pentraĵojn. Por ŝminkado oni devas regi pentrarton.\n\nLa Pekina Opero estas altnivela, juĝate laŭ la arta vidpunkto. Mei Lanfang, Cheng Yanqiu, Gai Jiaotian, Zhou Xinfang kaj aliaj famaj aktoroj de la maljuna generacio ĝuis altan prestiĝon en- kaj eksterlande. Jam en la 1920-aj kaj 1930-aj jaroj s-ro Mei Lanfang ludis la Pekinan Operon en Japanio, Usono kaj Sovetunio. En 1955 fama mimo kaj filmstelo Charles Spencer Chaplin rigardis la Pekinan Operon en Parizo kaj diris, ke ĝi estas brilanta perlo.\n\n<span style=\"font-family: \"times new roman\"; font-size: 20px;\">Ĉinio antaŭenigas dialogon kaj kunlaboron inter tutmondaj civilizacioj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/22/content_117989805.htm", "title": "Eksterlanda invest-sumo de pasinta jarkvino al Ĉinio superis 700 miliardojn da usonaj dolaroj", "published": "2025-07-22 00:00:00", "content_text": "La 18-an de julio Wang Wentao, ministro pri komerco de Ĉinio, diris en gazetara konferenco pri \"altkvalita kompletigo de la 14-a Kvinjara Plano\" okazigita de la Informa Oficejo de la Ŝtata Konsilantaro, ke la kvalito de la eksterlanda investado al Ĉinio pliboniĝis, kaj la totala sumo de eksterlanda investado dum la periodo de la 14-a Kvinjara Plano superis la atenditan celon de 700 miliardoj da usonaj dolaroj. La ĉina strukturo pri investado daŭre optimumiĝas.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Gravurado de sigeliloj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/22/content_117989871.htm", "title": "Kongresa temo de UK en Brno: Esperanto kaj teknologioj kiel pontoj de paco kaj konfido inter la popoloj", "published": "2025-07-22 00:00:00", "content_text": "Unuiĝintaj Nacioj (UN) deklaris 2025 kiel Internacian Jaron de Paco kaj Konfido por antaŭenigi tutmondan unuiĝon kaj instigi ĉiujn nin pensi kiel alfronti la multajn krizojn, kiujn la mondo trapasas. La Ĝenerala Sekretario de UN, António Guterres, emfazas la bezonon de nova komenco, substrekante la gravecon de homaj rajtoj, unuiĝo kaj solidareco por konstrui pli pacan kaj stabilan estontecon.\n\nTiu deklaro celas kuraĝigi landojn kaj homojn kunlabori por solvi konfliktojn, redukti malegalecojn kaj antaŭenigi financan kaj klimatan justecon. UN kredas, ke per fortigado de reciproka fido kaj internacia kunlaboro eblas krei pli harmonian kaj sekuran medion por ĉiuj. Konsiderante, ke Esperanto -- neŭtrala internacia lingvo parolata en pli ol 130 landoj -- jam de pli ol 137 jaroj servas kiel ilo por interkultura kompreniĝo, kaj ke lastatempe teknologioj fariĝis nemalhaveblaj por konekti homojn tra la mondo, la 110-a Universala Kongreso de Esperanto pere de sia temo esploros la rolon de Esperanto kaj de modernaj teknologioj kiel pontoj por antaŭenigi pacon kaj konfidon inter la popoloj.\n\nLa forto de Esperanto estas kaj en la aspektoj de la lingvo -- neŭtrala, inkluziveca, pli facile kaj malmultekoste lernebla -- kaj en la kernaj valoroj ĉirkaŭ ĝi kaj ĝia kulturo -- interkompreniĝo, justa komunikado, solidareco, pacismo kaj internaciismo. Kombinante tiun forton kun la nuntempa potenco de teknologioj, ni kreas novajn eblojn por internacia kunlaboro, reciproka kompreno kaj edukado por pli paca mondo.\n\nDum la kongreso ni esploros la diversajn manierojn kiel teknologioj povas subteni la kapabligon kaj konsciigon de homoj pri la temoj, kiuj fortigas pacon kaj konfidon. Ni diskutos pri tio, kiel ciferecaj platformoj, sociaj retoj, virtualaj komunumoj kaj neŭtrala lingvo povas ebligi al homoj tutmonde konektiĝi kaj pli facile internaciskale kunlabori. Ni ankaŭ analizos kiel teknologioj povas esti uzataj por instrui Esperanton kaj faciligi lernadon pri lingvoj kaj kulturoj, tiel plifortigante la rolon de Esperanto kiel ilo por paco.\n\nTamen ni ankaŭ atentos pri la danĝeroj de misuzo de teknologio. Necesas konstrui kaj teni konscion pri la nepra bezono pri etiko en la uzado de teknologioj, same kiel batali kontraŭ falsaj novaĵoj kaj la dissemado de malamo. Ni devas certigi, ke niaj komunikrimedoj estas uzataj por konstrui pontojn, ne barojn, kaj ke ili kontribuas al socia inkluziveco en mondo teknologie konektita, por ke neniu restu eksterlasita. Pere de tiu temo ni ankaŭ diskutos pli amplekse pri tio kiel ciferecaj rimedoj povas esti uzataj por emancipa edukado, ĉefe por ke pacemo regu en la mensoj de la homoj.\n\nLa kongresa temo intencas esplori kiel teknologioj povas subteni pacon kaj konfidon, la instruon de Esperanto kaj valorigi kulturan diversecon, samtempe atente al etikaj defioj (ekzemple, falsaj novaĵoj) kaj la bezono por socia inkluziveco.\n\n<span style=\"font-family: \"times new roman\"; font-size: 20px;\">Historio de la Esperanto-Muzeo en Svitavy - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-07/23/content_117990500.htm", "title": "Bandunga spirito kaj Tutmonda Sudo", "published": "2025-07-23 00:00:00", "content_text": "Pasintmonate, la morto de brazila junulino Juliana Marins post akcidento ĉe vulkano en Indonezio kaŭzis akrajn kritikojn de brazilanoj en sociaj retejoj. En Brazilo, savado en tiaj situacioj estas efika kaj rapida, sed en Indonezio, la savado de Juliana dependis de la bonvolemo de kelkaj volontulaj alpinistoj kaj okazis post pluraj tagoj, kiam ŝi jam estis morta. Ja gravas, ke indoneziaj aŭtoritatoj pristudu la problemojn kaj erarojn, kaj punu homojn, kiuj miskondutis aŭ diskonigis falsajn informojn. Por ni, eksterlande, gravas kompreni, ke Indonezio estas disvolviĝanta lando kun soci-ekonomia realo tre simila al tiu de Brazilo.\n\nĈi-jare la mondo celebras 70-jariĝon de la Konferenco de Bandungo.\n\nKomparante ambaŭ landojn, Indonezio havas avantaĝojn en kelkaj kampoj: Ĝi pli bone disvolvas sian turisman sektoron, estigis pli fortan kaj sukcesan komercan rilaton kun siaj najbaroj -- aparte Ĉinio kaj ASOAL-landoj -- kaj eĉ havas altrapidan fervojon -- konstrutitan partnerece kun Ĉinio kadre de la iniciato \"La Zono Kaj Vojo\" -- ligante Ĝakarton kaj Bandungo. Aliflanke, Brazilo pli bone disvolvis sektorojn kiel konstruado kaj disvolvado de publika sansistemo, disvolvado de scienco kaj teknologio kaj, kiel multe atentigis retanoj, savado.\n\nPer interŝanĝoj kaj kunlernado, ambaŭ landoj povas multe lerni unu de la alia kaj kunprosperi. Per interŝanĝoj kaj kuntrejnado Brazilo povus, ekzemple, helpi Indonezion estigi efikan servon pri savado. Tiu spirito de kunlaboro cele al komuna bono estas la kerna ideo de la Iniciato pri Tutmonda Civilizacio proponita de ĉina prezidanto Xi Jinping kaj traktita en mia pasintsemajna artikolo. Sed ĝia origino estas pli antikva kaj trairas historian eventon okazintan ĝuste en Indonezio.\n\nLa konferenco de tutmonda sudo okazinta sen partopreno de Latinameriko\n\nOkazinta en Bandungo, Indonezio, inter la 18-a kaj 24-a de aprilo 1955, la Konferenco de Bandungo estis la unua internacia kunveno de afrikaj kaj aziaj landoj cele al antaŭenigo de kunlaboro kaj kontraŭ koloniismo kaj novkoloniismo. Kun partopreno de 29 landoj, inkluzive de Indonezio, Barato, Egiptio kaj Ĉinio, nunaj partneroj de Brazilo en BRICS, la konferenco okazis sen partopreno de okcidentaj potencoj kaj Sovetunio, kun la celo firmigi la memregadon de maldisvolviĝintaj landoj, kaj estis praversio de tio, kion ni nuntempe nomas Tutmonda Sudo.\n\nLa konferenco lanĉis la Dek Principojn de Bandungo, kiuj estas la jenaj:\n\n- Respekto al fundamentaj rajtoj de homoj, laŭ la Ĉarto de UN.\n\n- Respekto al suvereneco kaj teritoria tuteco de ĉiuj landoj.\n\n- Agnosko de egaleco inter ĉiuj rasoj kaj nacioj.\n\n- Neinterveno kaj neintrudo en internajn aferojn de aliaj landoj.\n\n- Respekto al la rajto de ĉiu lando sin defendi, individue aŭ kolektive, laŭ la Ĉarto de NU.\n\n- Rifuzo uzi interkonsentojn cele al kolektiva defendo por servi al unuopaj interesoj de mondpotencoj.\n\n- Ne partopreni en agoj aŭ minacoj kontraŭ teritoria suvereneco aŭ sendependeco de alia lando.\n\n- Paca solvado de internaciaj konfliktoj, laŭ la Ĉarto de UN.\n\n- Antaŭenigo de komunaj interesoj kaj kunlaboro.\n\n- Respekto al justeco kaj internaciaj interkonsentoj.\n\nTiuj principoj spegulis la deziron de tiuj landoj ĵus sendependiĝintaj pri neŭtraleco, malkoloniigo kaj paca kunekzisto, kaj estigis bazon por la fondiĝo de la Movado de Nealiancitaj Landoj (1961).\n\nAlvoko al nova Konferenco de Bandungo\n\nNaskiĝinta de la kontraŭkoloniismaj luktoj de Afriko kaj Azio meze de la pasinta jarcento, la Konferenco de Bandungo simbolas la unuiĝon de malkoloniiĝintaj kaj malkoloniiĝantaj landoj kaj havis prioritatojn aliajn ol tiuj de Latinameriko, sendependiĝinta pli frue kaj tiam emfazita pri siaj internaj aferoj. Cetere tiutempe Latinameriko estis rigardata kiel influzono de Usono.\n\nLa formiĝo de Tutmonda Sudo, siavice, rezultas de la geopolitika kunteksto de la mondo post malvarma milito kaj solidiĝis lastatempe rezulte de la translokiĝo de la gravita centro de tutmonda ekonomio el Atlantiko al Pacifiko kaj de la transiro de unupolusa al plurpolusa internacia ordo. Tiu transiro kaŭzis geopolitikan premon sur disvolviĝantaj landoj, inkluzive de banaligo kaj misuzo de sankciumoj, protektismo kaj longbraka jurisidikcio. Traktataj kiel kolonioj de mondpotencoj, la landoj de Tutmonda Sudo, inkluzive de tiuj de Latinameriko, refoje troviĝas en bezono antaŭenigi la bandungan spiriton.\n\nMegawati Soekarnoputri parolas en la Ministra Kunveno pri Dialogo de Tutmondaj Civilizacioj.\n\nEn sia parolo en la Ministra Kunveno pri Dialogo de Tutmondaj Civilizacioj, la 10-an de julio en Pekino, Megawati Soekarnoputri, eksa prezidento de Indonezio, diris, ke la Dek Principoj de Bandung alvokas respekton al la suvereneco de ĉiu lando kaj la finon de hegemoniismo kaj sin trudo de iu lando en internajn aferojn de alia. Filino de Sukarno, heroo de indonezia sendependiĝo kaj unu el la proponintoj de la konferenco okazinta en 1955, Megawati kaptis la okazon por proponi novan mekanismon por dialogo kontraŭ hegemoniismo kaj malegaleco, malferma al ĉiuj disvolviĝantaj landoj, kaj sugestis la nomon Konferenco de Bandungo+.\n\nMegawati opinias, ke la malnova monda ordo, bazita sur dominado per forto, devas esti anstataŭigita de nova, sub la gvido de tutmondaj civilizaj valoroj. \"Mi kredas, ke universalaj etikaj valoroj povas solvi tutmondan tension per solvado de la radikaj problemoj, kiuj kaŭzas armitajn konfliktojn, de rivaleco inter potencoj kaj de maljusta ekonomia konkurado,\" deklaris ŝi.\n\nĈu la mondo vere bezonas Bandungo+?\n\nLa ideo de nova Konferenco de Bandungo ne estas malnova, kaj la brazila profesoro Evandro Carvalho, gajninto de la Amikeca Premio de la ĉina registaro pro sia klopodo por alproksimigi la dulandajn popolojn, estas unu el la homoj, kiuj jam de iom da tempo, subtenas tiun ideon.\n\nPasintjare, dum festkunveno memore al la 70-jariĝo de la Kvin Principoj de Paca Kunekzisto, kiuj daŭre estas la bazo de ĉina diplomatia penso, Evandro lanĉis la proponon de nova Konferenco de Bandungo, eĉ se en alia lando kaj urbo, kun partopreno de Latinameriko por substreki la pozicion de la Tutmonda Sudo kontraŭ nova malvarma milito kaj kontraŭ usona sintrudo en internajn aferojn de aliaj landoj.\n\nSed ĉu nova Konferenco de Bandungo, aŭ Bandungo+, kiel proponite de Megawati, estus vere necesa en la nuna kunteksto? De BRICS-kunveno en Xiamen en 2017, kiu lanĉis la mekanismon BRICS+, ĝis ĉijara kunveno en Rio-de-Ĵanejro, BRICS-ekspansio estis rapida kaj kreskigis ĝian legitimecon kiel proparolanto de tutmonda sudo. Ĉu BRICS ne sufiĉus por antaŭenigi la bandungan spiriton?\n\nLa tagordo de BRICS traktas temojn tre gravajn por la Tutmonda Sudo, kiel diversigo de valutoj en internacia komerco, kreado de alternativaj mekanismoj por financi la disvolvadon de disvolviĝantaj landoj kaj subteno al reformoj en UN kaj aliaj internaciaj organizoj.\n\nEn tiu ĉi aspekto, BRICS ja estas ligita al la konstruado de pli justa kaj egaleca monda ordo, luktas por efektivigo de respekto al nacia suvereneco de landoj kaj por modelo de internacia regado, en kiu merĝantaj ekonomioj ne estu subreprezentataj. Por Megawati, tio ne sufiĉas: \"La realiĝo de la bandunga spirito ankoraŭ ne kompletiĝis, kaj la suferado de la palestina popolo estas la plej klara pruvo de tio.\" Meze de pluraj eventoj memore al la 70-jariĝo de la Konferenco de Bandungo, Megawati vidas novan konferencon kiel plia paŝo antaŭen, por unuigi la Tutmondan Sudon kontraŭ koloniisma pensmaniero kaj estigi interkonsenton pri la okupado de Palestino kaj aliaj maljustecoj.\n\nEvandro ricevis kun entuziasmo la proponon de Megawati: \"Mi pensas, ke tiu estas la ĝusta vojo, ĉar la problemo estas sistema. Pro tio mi defendas, ke merĝanta landoj bezonas internacian organizaĵon por rearanĝi la tagordon laŭ strutkturen-hava plano.\n\nLa rolo de la Iniciato pri Tutmonda Civilizacio\n\nEn Pekino Megawati deklaris sian subtenon al la Iniciato pri Tutmonda Civilizacio kaj substrekis, ke la ĉina disvolvado estas ekzemplo de tio, ke la Tutmonda Sudo ja kapabla mem regi sian propran destinon kaj ludi kernan rolon en monda regado. Ŝi kredas, ke la iniciato proponita de Ĉinio estas \"grava kontribuo por konstruado de mondo pli justa, inkluziviga kaj harmonia\", sed emfazis, ke tio ne sufiĉas, antaŭ prezenti sian deziron, ke dum la konferenco estus verkita “Ĉarto por Komuna Estonteco”, laŭ sugesto de ĉina prezidanto Xi Jinping.\n\nMegawati proponis, ke la ĉarto devas havi fundamentan etikan enhavon por alvoki landojn al komuna respondeco kaj antaŭenigi pacan kulturon radikiĝintan sur civilizaj valoroj anstataŭ la politikaj kaj militaj povoj de potencoj. Kelkhorojn antaŭ tiu inspira parolo de Megawati, mi estis informita de la decido de usona prezidento Donald Trump imponi kromtarifon je 50% sur brazilaj produktoj kiel maniero klopodi interveni en aferojn de la brazila supera tribunalo.\n\nAgoj kiel tiu de Trump nur montras, kion ĉiuj jam delonge scias: Disvolviĝantaj landoj daŭre estas rigardataj de kapitalismaj potencoj kiel kolonioj kaj sekve la principoj de Bandungo ankoraŭ ne estis komplete efektivigitaj. Ne hazarde pluraj politikaj gvidantoj de Tutmonda Sudo kaptis la eventon en Pekino por kritiki la intervenojn de mondaj potencoj en internajn aferojn de disvolviĝantaj landoj kaj postuli konstruadon de mondregada mekanismo bazita sur egaleco, reciprokeco kaj respekto al nacia suvereneco.\n\nDum BRICS proponas alternativojn al la institucioj de Bretton Woods kaj premas por reformoj en mondregada sistemo, la Iniciato pri Tutmonda Civilizacio antaŭenigas la bazojn de nova modelo pri internaciaj rilatoj kapablaj kontentigi la postulojn de Tutmonda Sudo. Sed tio ne sufiĉas, kiam ni vivas en la mondo, kie banaliĝas la ideo, ke la plej forta devas venki, kaj la mekanismoj kreitaj por mediacii internaciajn konfliktojn sin montras senpovaj por bremsi maljustaĵojn.\n\nĜis kiam ne estos plena respekto al nacia suvereneco de landoj kaj memregado de popoloj, la Tutmonda Sudo plu bezonos subteni la dek principojn de Bandungo.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kongresa temo de UK en Brno: Esperanto kaj teknologioj kiel pontoj de paco kaj konfido inter la popoloj - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/23/content_117990614.htm", "title": "Historio de la Esperanto-Muzeo en Svitavy", "published": "2025-07-23 00:00:00", "content_text": "Esperanto-Muzeo en Svitavy estas kultura institucio situanta en la Domo de Ottendorfer en Svitavy, 75 km norde de Brno. La muzeo prezentas historion kaj nuntempon de la Esperanto-movado kaj krom ekspozicioj ĝi okazigas ankaŭ diversajn klerigajn kaj kulturajn aranĝojn kaj prizorgas Esperanto-bibliotekon.\n\nEn la muzeo\n\nLa muzeo estiĝis danke al kunlaboro inter la urbo Svitavy, Urba Muzeo kaj Galerio Svitavy, Ĉeĥa Esperanto-Asocio kaj la loka klubo de amikoj de Esperanto. Ĝi estis solene inaŭgurita la 20-an de septembro 2008 kaj ĝian ekeston finance grave subtenis la Ministerio pri Kulturo de Ĉeĥa Respubliko, la urbo Svitavy kaj la usona fondaĵo Esperantic Studies Foundation (ESF). La domo estas posedaĵo de la urbo, prizorgata de la Urba Muzeo, kaj la Esperanto-Muzeo estas tie en senpaga luo. La tuta interna ekipaĵo estas posedaĵo de Ĉeĥa Esperanto-Asocio.\n\nSe vi ne sukcesis partopreni la merkredan ekskurson al Svitavy kaj Litomyšl, venu almenaŭ aŭskulti pri ĝia historio. Prelegas Libuše Dvořáková, kiu estas ligita kun la muzeo ekde ĝia fondiĝo. Libuše Dvořáková Ĵaŭdo, 16h00 - 16h45, Corsetti.\n\n<span style=\"font-family: \"times new roman\"; font-size: 20px;\">Kongresa temo de UK en Brno: Esperanto kaj teknologioj kiel pontoj de paco kaj konfido inter la popoloj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/23/content_117992403.htm", "title": "Transcivilizacia Dialogo de ŜKO okazis en Tianjin", "published": "2025-07-23 00:00:00", "content_text": "La 23-an de julio en la urbo Tianjin, Ĉinio, okazis ĉijara Transcivilizacia Dialogo de Ŝanhaja Kunlabora Organizo (ŜKO), kun partopreno de pli ol 300 homoj. La membrolandoj de ŜKO estas Ĉinio, Barato, Kazaĥio,  Kirgizio, Rusio, Pakistano, Taĝikio, Uzbekio, Irano kaj Belarusio.\n\nShen Lei, direktoro de la Departemento pri Reklamado de Tianjin-a Komitato de Komunista Partio de Ĉinio (KPĈ), en sia bonveniga parolo substrekis la unikajn avantaĝojn de Tianjin, kun sia spirito de malfermeco kaj diverseco, en antaŭenigo de interŝanĝoj inter civilizacioj kaj prezentis la atingojn de Tianjin en plifortigo de interŝanĝoj kun la mondo per malsamaj strategioj.\n\nŜi vidas fortan ligon inter la Iniciato de Monda Civilizacio propronita de ĉina prezidanto Xi jinping kaj la Ŝanhaja Spirito, kiel oni nomas la aron da valoroj kaj celoj de ŜKO. Per konstruado de kunligitaj platformoj por interhomaj interŝanĝoj, Tianjin planas profundigi siajn kunlaborojn kun ŜKO-membrolandoj en kampoj kiel kulturo kaj turismo kaj tiel plifortigi dialogon inter civilizacioj por antaŭenigi pacon kaj inkluzivigon en la mondo.\n\nDu Zhanyuan, prezidanto de Ĉina Internacia Komunika Grupo, rememoris la vortojn de prezidanto Xi Jinping en sia gratulparolo al la Ministra Kunveno pri Dialogo de Tutmondaj Civilizacioj: \"La florado de civilizacioj kaj la progreso de la homaro ne povas okazi sen interŝanĝoj kaj reciproka lernado inter civilizacioj.\"\n\nLi diris, ke ŜKO trovis efikan vojon de paca evoluo, starigis ekzemplon por konstruado de nova tipo de internaciaj rilatoj, kaj fariĝis grava forto en internaciaj kaj regionaj aferoj, kaj prezentis tri proponojn por ĉijara Pintkunveno de Ŝtatestroj de Membrolandoj de ŜKO:\n\n1. Per interŝanĝoj kaj dialogoj antaŭenigi daŭripovan evoluon kaj kunkonstrui prosperan ŜKO-n surbaze de kunlaboro kaj kunprofito.\n\n2. Per interŝanĝoj kaj dialogoj heredi historion kaj kulturon kaj kune pentri buntan kaj kunecan bildon de civilizacioj kadre de ŜKO.\n\n3. Per interŝanĝoj kaj dialogoj profundigi interhomajn rilatojn kaj antaŭenigi amikecon en ŜKO, surbaze de interkompreno kaj proksimeco.\n\nSohail Khan, vicĝenerala sekretario de ŜKO, klarigis, ke la antikva Silka Vojo antaŭenigis spiriton de interŝanĝo kaj kunlernado, kaj ŜKO estas la daŭrigo de tiu spirito, kunigante landojn kun malsamaj historiaj, kulturaj kaj religiaj tradicioj por kunlabori cele al reciproka profito. Li emfazis, ke ŜKO-membrolandoj havas unikajn civilizaciojn kaj kulturojn, kiuj klopodas por perfektigi kaj ĝisdatigi sin, kaj la dokumentoj pri fondiĝo de ŜKO substrekas plifortigon de interhomaj interŝanĝoj, plifortigo de interkompreno kaj reciproka kunlaboro kiel vojo por mildigi miskomprenojn kaj antaŭenigi reciprokan profiton. ŜKO klopodas plifortigi interŝanĝojn pri uzo de novaj teknologioj, kiel artefarita intelekto, por antaŭenigi interŝanĝojn. \"ŜKO estas ne nur plurflanka kunlabora mekanismo, sed ankaŭ platformo por interŝanĝoj inter civilizacioj,\" li konkludis.\n\nDimitri Novikov, vicĝenerala sekretario de Komunista Partio de Rusio, substrekis la gravecon de dialogo kaj interkompreno inter civilizacioj, menciinte la fakton, ke la Unuiĝintaj Nacioj (UN) oficialigis la 10-an de junio kiel Internacia Tago de Dialogo inter Civilizacioj, laŭ propono de Ĉinio, kaj laŭdis la Iniciaton pri Tutmonda Civilizacio proponitan de prezidanto Xi Jinping.\n\nLi klarigis, ke male ol tiuj landoj, kiuj praktikas hegemoniismon, ŜKO-membrolandoj subtenas novan modelon de internacia dialogo bazita sur reciproka respekto, reciproka profito kaj kunlernado. Anstataŭ izoligi aliajn kaj serĉi ekskluzivecon, landoj devas plifortigi kunlaborojn kaj inkluzivigon.\n\nZainidin Kurmanov, vicrektoro de la Akademio pri Diplomatio sub la Ministerio pri Eksteraj Aferoj de Kirgizio, diris, ke kiam oni pensas pri la Homara Komunumo de Komuna Estonteco proponita de ĉina prezidanto Xi Jinping, indas memori, ke Ĉinio kaj Kirgizio tion praktikas jam de jarmiloj pere de interŝanĝoj faritaj laŭ la Silka Vojo.\n\nLi ankaŭ diris, ke ekzistas nur du landoj, kiuj alportis filozofion al la mondo: Grekio kaj Ĉinio. Greka filozofio diskutas la naturon de aferoj kaj kunligis filozofion al politiko, dum ĉina filozofio ĉiam fokusas sur la kondutoj de homoj kaj iliaj influoj sur socia kaj nacia disvolvado, tiel ke la gvidantoj de Ĉinio ĉiam atentis pri la popola bonfarto kaj Mao Zedong kutimis diri, ke diverseco estas grava. Post la disfalo de Sovetio, okcidentaj filozofoj antaŭvidis civilizacian ŝokon en la estonteco, sed Ĉinio alprenis alian vojon: la Iniciato pri Tutmonda Civilizacio de prezidanto Xi Jinping celas ĝuste preventi tiun ŝokon, kaj ŜKO estas grava modelo por antaŭenigi dialogon inter civilizacioj per dialogoj kaj respekto. Dum okcidentaj organizoj estas bazitaj en okcidentaj valoroj, ŜKO-membrolandoj subtenas la kunekziston de diversaj civilizacioj kaj valoroj.\n\nPost tiuj ĉefaj paroloj, estis ankoraŭ aliaj paroloj dum la mateno kaj estis lanĉita la raporto\n\nKonstrui Komunumon kun Komuna Cifereca Estonteco: La Ĉina Iniciato kaj la Estonteco de ŜKO\n\n. Sekve junuloj de ĉiuj membrolandoj de ŜKO supreniris la podion por kune lanĉi la iniciaton ŜKO-Junularo en Agado, komencita de la urbo Tianjin por antaŭenigi la diversecon de civilizacioj.\n\nPosttagmeze okazis tri paralelaj sesioj, pri verda disvolvado kaj daŭripova ekocivilizacio de ŜKO, heredigo kaj kunhavigo de historiaj trezoroj de ŜKO-membrolandoj kaj kiel inspiri la junularon engaĝiĝi en la konstruado de ŜKO-a estonteco.\n\nRaportis: Rafael Henrique Zerbetto\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/25/content_117992369.htm", "title": "Kvinjara plano de Ĉinio estas kunlabora ŝanco por Usono", "published": "2025-07-25 00:00:00", "content_text": "de Harley Seyedin kaj James Eric Black*\n\nLa kvinjara plano de Ĉinio estas ŝlosilo en la modernigo kaj disvolviĝo de la lando dum la pasintaj pli ol 70 jaroj. La jaro 2025 markas la finon de la 14-a Kvinjara Plano de Ĉinio (2021-2025), kaj la 15-a Kvinjara Plano (2026-2030) skizos strategiojn por la\"altnivela pordmalfermo\" de la lando, kaj fokusiĝos al la disvolviĝo de \"novkvalitaj produktivaj fortoj\", kaj la du konceptoj reflektas la evoluan ekonomian kaj politikan tagordon de la ĉina gvidantaro.\n\nLa ĉina gvidantaro ankaŭ komprenas la gravecon de la ekonomia rilato de la lando kun Usono. La ĉin-usona ekonomia rilato estas ne nur vasta sed ankaŭ esenca por tutmonda stabileco. Malgraŭ evoluantaj dinamikoj kaj strategia konkurenco, la du plej grandaj ekonomioj de la mondo restas profunde interplektitaj ekonomie -- ligitaj per provizĉenoj, merkatoj, investoj kaj novigaj ekosistemoj. Ĉi tiu interdependo kreas fortan fundamenton por daŭra ĉin-usona kunlaboro, precipe dum tiam, kiam Ĉinio oficiale malkaŝas sian 15-an Kvinjaran Planon.\n\nLa kvinjaraj planoj estas multe pli ol politikaj dokumentoj. Ili servas kiel strategiaj vojmapoj, kiuj formas la ekonomiajn, sociajn kaj geopolitikajn trajektoriojn de Ĉinio. Sekve la 15-a Kvinjara Plano supozeble difinos la strategian direkton por la disvolviĝo de Ĉinio en nova fazo de modernigo. Ankaŭ, la plano donas ŝlosilan ŝancon al Usono por plifortigi duflankan kunlaboron, kaj kreos amason da novaj ŝancoj por eksterlandaj entreprenoj, inkluzive de usonaj.\n\nKrome, la ĉin-usonaj komercaj kaj investaj rilatoj restas fortikaj. En 2024 la duflanka komerco superis 580 miliardojn da dolaroj, kaj multaj usonaj kompanioj daŭre vidas Ĉinion kiel esencan merkaton por kresko, fabrikado kaj novigado. Aliflanke, Ĉinio profitis de usona teknologio, kapitalo kaj servoj. En ĉi tiu rilato, la 15-a Kvinjara Plano povus ludi gravan rolon en faciligado de kunlaboro per kreado de mekanismoj, kiuj konformas al iliaj komunaj interesoj.\n\nLa ŝlosilaj kampoj por plibonigita ekonomia kunlaboro inter Usono kaj Ĉinio en la 15-a Kvinjara Plano verŝajne inkluzivos daŭripovan disvolviĝon kaj klimatŝanĝajn solvojn. Ĉinio supozeble daŭrigos sian klopodon realigi sian klimatan karbonemisian celon antaŭ 2030 kaj 2060. La plano verŝajne forte emfazos puran energion, energi-efikecon, cirkulajn ekonomiajn praktikojn kaj verdan urban disvolviĝon.\n\nOni atendas, ke Usono kunlaboros en pli da sunaj, ventaj kaj hidrogenaj energiaj teknologioj, establos novajn komunajn entreprenojn en verdaj konstru-materialoj kaj energia konservado, kaj partoprenos en la ĉina merkato pri karbona komerco kaj klimata financado. Sanservo kaj vivsciencoj estas aliaj kampoj, en kiuj la du flankoj povas plifortigi kunlaboron.\n\nOno povas diri, ke la nova kvinjara plano estos perspektivo por komuna prospero kaj donos unikan ŝancon konstrui pontojn. Por usonaj kompanioj, ĝi reprezentos ŝancon interagi kun unu el la plej dinamikaj merkatoj de la mondo en kampoj gravaj por la estonteco.\n\n*Harley Seyedin, vizitanta profesoro ĉe Jinan-Universitato kaj gajninto de la premio Oslo Business for Peace de 2017; James Eric Black, profesoro deinstituto Schumann Endowed kaj katedro de la fako pri ĵurnalismo kaj amaskomunikilaj studoj de la Universitato Mercer.\n\nRedaktoro: Xie Ruifeng\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-07/26/content_117985358.htm", "title": "Mesaĝo de UEA okaze de la Tago de Esperanto, 26 julio 2025: multlingvismo kaj paco", "published": "2025-07-26 00:00:00", "content_text": "En la nuna Tago de Esperanto, la 26-an de julio, ni festas la 138- an datrevenon de apero de la Internacia Lingvo Esperanto, unika internacia kaj interpopola projekto de lingvo kaj movado de homoj kiuj volas interkompreniĝi kaj interkonatiĝi pace.\n\nPluraj krizoj minacas nian komunan ekzistadon. Militaj, ekonomiaj, teknologiaj, sociaj, ekologiaj kaj klimataj krizoj. Mankas internacia konfido kaj respekto al internaciaj akordoj. Meze de tiuj malfacilaĵoj popoloj suferas en mondo kie paca kunvivado, homaj rajtoj kaj evoluigo por ĉiuj estas plene realigeblaj, depende de komunaj decidoj kaj komunaj agadoj.\n\nAntaŭ tiuj defioj, ni volas atentigi pri la graveco de multlingvismo kaj paco. Necesas plifortigi niajn kapablojn alproksimiĝi, interkonatiĝi, interkompreniĝi kaj kunagadi. Pro tio lingvoj gravas, ĉar estas pere de lingvoj ke ni komprenas aferojn, diskonigas sciojn, kaj interparolas. Multlingvismo estas samtempe respekto al ĉiuj lingvoj kaj klopodo por interkomunikado, celante pacon. Laŭ Unuiĝintaj Nacioj, multlingvismo estas esenca por harmonia komunikado inter popoloj kaj multflanka diplomatio. Ĝi antaŭenigas dialogon, toleremon kaj komprenemon, krom inkluzivecon kaj socian unuiĝon.\n\nEsperantistoj ĉirkaŭ la mondo renkontiĝas por disvolvi inter si komprenon kaj estimon. Ili laboras por veki diskuton pri mondaj lingvoproblemoj kaj atentigi pri la neceso de egaleco inter lingvoj. La Universala Esperanto-Asocio, ekde sia fondiĝo en 1908, provas labori kune kun internaciaj organizoj, celante pacon kaj internacian kompreniĝon, kaj atentigante pri la lingva flanko de ĉiuj mondaj aferoj.\n\nEn tiu Tago de Esperanto (26 julio), feliĉe proksima de la Internacia Tago de Espero (12 julio), kaj de la Internacia Tago de Amikeco (30 julio), ni alvokas al antaŭenigo de amikeco inter homoj, popoloj, landoj kaj kulturoj. Same, ni alvokas al rekonado de espero kaj bonfarto kiel kernaj valoroj por publikaj decidoj. Ni estas konvinkitaj, ke la sola vojo al pli bona mondo por ĉiuj bazas sur komuna dialogado. Ni postulu de niaj registaroj, ne la disputadon pri resursoj, sed la multflankan serĉadon de solvoj respektante ĉies homajn rajtojn. Ni invitas ĉiujn, ne nur koni kaj eble lerni Esperanton, sed pli grave, unuiĝi por konstrui mondon por ĉiuj ni, en paca kunekzisto.\n\n(UEA)\n\n<span style=\"font-family: \"times new roman\"; font-size: 20px;\">Ĉinio antaŭenigas dialogon kaj kunlaboron inter tutmondaj civilizacioj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/28/content_117995914.htm", "title": "Ruĝkultura Parko en Nanjiecun", "published": "2025-07-28 00:00:00", "content_text": "Nanjiecun estas vilaĝo en Henan-provinco de Ĉinio, konata pro sia socipolitika modelo kaj historia fono, kun multaj simboloj de socialismo troveblaj tra la vilaĝo kun la celo rememori kaj subteni la principojn kaj valorojn de socialismo, aparte la penson de Mao Zedong. Unu el la allogaĵoj de Nanjiecun estas la Ruĝkultura Parko, dediĉita al la historio de la Komunista Partio de Ĉinio kaj la ruĝa kulturo.\n\nRekonstruaĵo de la domo, kie naskiĝis Mao Zedong en Shaoshan\n\nRekonstruaĵo de la pagodo de Yan'an\n\nRekonstruaĵo de la loko de la Konferenco de Zunyi\n\nRekonstruaĵo de la Kaverna Domo de Zaoyuan\n\nTie troviĝas rekonstruaĵoj de famaj lokoj ligitaj al la historio de socialismo en Ĉinio, ekzemple la domo, kie naskiĝis Mao Zedong en Shaoshan, la komandejo de popola liberiga armeo en Xibaipo, la pagodo de Yan'an kaj la Kaverna Domo de Zaoyuan kaj la domo, kie okazis la konferenco de Zunyi. La parko estas uzata de lokanoj por promenado, renkontiĝoj kaj aliaj aktivaĵoj, sed ankaŭ populariĝis kiel turismejo kaj estas vizitata de homoj el tuta Ĉinio kaj eĉ el aliaj landoj.\n\nRaportis kaj fotis: Rafael Henrique Zerbetto\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/28/content_117999953.htm", "title": "Ĉina Tago en 110-a UK, Ĉeĥio", "published": "2025-07-28 00:00:00", "content_text": "Posttagmeze de la 27-a de julio, laŭ la loka tempo, la ĉina delegacio por 110-a UK okazigis programon \"Ĉina Tago\" en la Universitato de Mendel en Brno, Ĉeĥio. Pli ol 70 delegitoj el pli ol 20 landoj ĉeestis ĝin.\n\nMalferma ceremonio de la fotoekspozicio\n\nLa programo estis subtenata de la Universala Esperanto-Asocio (UEA) kaj la Ĉina Internacia Komunika Grupo, kaj organizita de la Ĉina Esperanto-Ligo (ĈEL), Azi-Pacifika Centro de la Ĉina Internacia Komunika Grupo kaj Fremlingva Eldonejo. Al la kunvenejo ĉeestis eksa prezidanto de UEA Duncan Chatters, novelektita vicprezidanto de UEA So Jinsu, kaj estrarano de UEA Gong Xiaofeng, vicprezidanto de la Loka Kongresa Komitato Libuše Hýblová, kaj vicprezidanto de ĈEL Wang Hanping. La eventon prezidis Chen Ji, ĝenerala sekretario de ĈEL.\n\nEn sia parolado, Wang Hanping diris, ke Ĉina Tago jam okazis pli ol dek fojojn ekde ĝia unua lanĉo en 2009, pliiĝante la amikecon inter Ĉinio kaj Esperanto-amikoj de diversaj landoj, la programo jam fariĝis grava platformo por interŝanĝoj kaj dialogoj inter Ĉinio, UEA kaj diverslandaj esperantistoj. Li esperas, ke la ĉinaj kaj ĉeĥaj kapabloj kaj rakontoj translandlime prezentataj en la fotoekspozicio \"Bela Nemateria Kultura Heredaĵo, Bela Mondo\" displantos la semojn de civilizacia kunkreskado ĉe la bordoj de la rivero Vltavo.\n\nWang Hanping faras parolon\n\nDuncan Chatters faras parolon\n\nDuncan Chatters diris, ke Ĉina Tago estas fruktodona praktiko por internacia kultura interŝanĝo. Kun la internacia lingvo kiel komunikilo, ĝi montras al la mondo la disvolvajn atingojn de Esperanto-movado de Ĉinio kaj la unikan ĉarmon de la ĉina kulturo. Li esperas, ke ĉinaj esperantistoj konservos bonajn interagojn kun alilandaj esperantistoj per pli diversaj kulturaj interŝanĝoj en estonteco.\n\nLibuše Hýblová alte taksis la fotoekspozicion \"Bela Nemateria Kultura Heredaĵo, Bela Mondo\". Ŝi diris, ke la fotoekspozicio vivece prezentas la interŝanĝojn kaj reciprokan lernadon inter Ĉinio kaj Ĉeĥio en la kampo de nemateria kultura heredaĵo, kaj montris la fruktodonajn rezultojn de la kultura kunlaboro inter la du landoj. La fotoekspozicio prezentante kulturan dialogon per videca rakonto ne nur permesas al esperantistoj rekte senti la ĉarmon de la nemateriaj kulturaj heredaĵoj, sed ankaŭ plu plenigas la distancon inter la popoloj de Ĉinio kaj Ĉeĥio.\n\nChen Ji prezidas la aktivadon\n\nChen Ji prezentis la fruktojn akiritajn de ĉinaj esperantistoj en E-instruado, kulturaj interŝanĝoj, akademiaj seminarioj, junularaj agadoj kaj aliaj kampoj, kaj diskonigis la diversajn atingojn de la ĉina E-movado en la pasinta jaro, same kiel la tradukon kaj eldonadon de la Esperanta versio de la UNESKO-Kuriero. Zhou Tianhao, Gong Xiaofeng kaj Wang Tianyi respektive prezentis rilatajn laborojn pri E-edukado en altlernejoj kaj universitatoj, interretaj librolegaj agadoj kaj semajnfinaj retaj forumoj.\n\nOni okazigis la inaŭguran ceremonion de la fotoekspozicio \"Bela Nemateria Kultura Heredaĵo, Bela Mondo\" kaj ankaŭ la lanĉon de la nova Esperanta versio de la libro \"Ŝlosilvortoj por Kompreni Ĉinion: Kulturaj Interŝanĝoj\".\n\nMultaj partoprenantoj diris, ke la altnivelaj kulturaj interŝanĝoj, kiel Ĉina Tago, ne nur konstruas platformon por reciproka lernado de civilizacioj, sed ankaŭ donas ekzemplon por antaŭenigi interhoman komprenon. Ili esperas, ke estontece povos esti pliaj tiaj agadoj por diskonigi la ĉinan kulturon, enmetante novan viglecon en la kulturon de Esperanto.\n\nLa 110-a UK daŭras en Brno, Ĉeĥio, de la 26-a de julio ĝis la 2-a de aŭgusto. La programo\"Ĉina Tago\" estas unu el la serioj de kulturaj interŝanĝoj okazigitaj de la ĈEL, celante antaŭenigi la interŝanĝojn de la ĉina kulturo. Ĝi okazas ĉiujare en UK, kun la unika enhavo, kaj estas bonvenigita de diverslandaj esperantistoj. De la lastaj jaroj, ĝia marka efiko iom post iom okulfrapiĝas, ludante unikan kaj pozitivan rolon en rakontado de ĉinaj rakontoj kaj disvastigado de la ĉina kulturo.\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/28/content_117999985.htm", "title": "Inaŭguriĝis 110-a UK en Brno, Ĉeĥio", "published": "2025-07-28 00:00:00", "content_text": "La 27-an de julio, laŭ la loka tempo, la 110-a Universala Kongreso (UK) inaŭguriĝis en Brno, Ĉeĥio. Al la granda evento ĉeestis 1 124 esperantistoj el 63 landoj kaj regionoj, inter ili estas pli ol 40 ĉinaj esperantistoj. La temo de la kongreso estas \"Esperanto kaj teknologioj kiel pontoj de paco kaj konfido inter la popoloj\". Wang Hanping, vicdirektoro de la Azi-Pacifika Centro de la Ĉina Internacia Komunika Grupo kaj vicprezidanto de la Ĉina Esperanto-Ligo, kaj la ĉina Esperanto-delegacio partoprenis la kongreson.\n\nEn la kunvenejo\n\nDuncan Chatters, prezidanto de la Universala Esperanto-Asocio (UEA), prezidis la inaŭguron. Li bonvenigis la partoprenantojn kaj dankis la gastigantajn landon kaj urbon pro iliaj kontribuoj al la preparado de UK. Li atentigis, ke la idealo de d-ro Zamenhof nun estas daŭrigita kaj portata de la kongreso. Li esperas, ke la partoprenantoj havos profundan diskuton pri la plej novaj atingoj de Esperanto en la kampoj de kulturaj interŝanĝoj, akademia esplorado, lingva diskonigo kaj aliaj, kaj povos dividi la disvolviĝajn spertojn de Esperanto en diversaj landoj.\n\nEn la kunvenejo\n\nKiel la alta protektanto de la UK, Martin Baxa, ministro pri kulturo de Ĉeĥa Respubliko, sendis gratulan mesaĝon al la kongreso, atentigante, ke tio estas la tria fojo, ke Ĉeĥio gastigas la kongreson en la centjara historio de UK. De la 17-a jarcento, kiam Komenio proponis la ideon pri internacia universala lingvo, Ĉeĥio ĉiam klopodas por realigi la komunan vizion de la homaro pri komune uzata lingvo. La temo de ĉi kongreso elstarigas la unikan valoron de la lingvo, naskita antaŭ preskaŭ 140 jaroj, en la kampo de interkulturaj interŝanĝoj.\n\nEn la kunvenejo\n\nĈe la budo de ĉina E-delegacio\n\nMarkéta Vaňková, urbestro de Brno, sendis gratulan mesaĝon sub la nomo de la gastiganta urbo. Ŝi diris, ke Brno havas longdaŭran rilaton kun Esperanto, kaj nun la plej influa Esperanta kongreso de la mondo okazas ĉi tie, kio levis ĉi tiun rilaton al la kulmino. UK estas ne nur ekspozicio de ĉeĥaj kulturaj trezoroj, sed ankaŭ grava platformo por antaŭenigi kulturan diversecon kaj plifortigi homan amikecon. Gastoj estas bonvenaj viziti la riĉajn naturajn kaj kulturajn heredaĵojn de la urbo.\n\nDiplomatoj el pluraj landoj en Ĉeĥio, reprezentantoj de internaciaj fakaj E-organizoj kaj posteuloj de Zamenhof ĉeestis la malferman ceremonion. Ĉeestis ankaŭ Hao Hong, konsilisto de la ĉina ambasadorejo en Ĉeĥio.\n\nTagon antaŭ la inaŭguro, la estraro de UEA faris elekton de gvidantoj kaj elektis novan gvidantaron. Fernando Maia, el Brazilo, estis elektita kiel la prezidanto, kaj Sean O'Ryan, el Irlando, kaj So Jinsu, el la Korea Respubliko, estis elektitaj kiel vicprezidantoj. Gong Xiaofeng, ĉina esperantistino, restas estrarano.\n\nLa ĉina delegacio okazigis la programon\"Ĉinia Tago\" posttagmeze de la 27-a de julio, kaj samtempe estis la inaŭgura ceremonio de la fotoekspozicio \"Bela Nemateria Kultura Heredaĵo, Bela Mondo\". Ĉeestis la aktivadon Duncan Chatters, eksa prezidanto de UEA, kaj So Jinsu, vicprezidanto de UEA.\n\nDum la semajna kongreso okazos pli ol 150 aktivadoj, kaj ili funkcias kiel gravaj platformoj por kulturaj interŝanĝoj de kaj per Esperanto. Esperantistoj interŝanĝos kaj lernos unu de alia en diversaj kampoj, ekzemple scienco kaj teknologio, kulturo, medicina prizorgo, edukado, humanismaj studoj kaj tiel plu. La UK finiĝos la 2-an de aŭgusto.\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/29/content_118001695.htm", "title": "Lanĉita nova libro de ĈEL Ŝlosilaj Vortoj por Kompreni Ĉinion: Kulturaj Interŝanĝoj", "published": "2025-07-29 00:00:00", "content_text": "Posttagmeze de la 27-an de julio, laŭ la loka tempo, Ĉina Esperanto-Ligo (ĈEL) lanĉis\n\nŜlosilaj Vortoj por Kompreni Ĉinion: Kulturaj Interŝanĝoj\n\nen la ĉina lingvo kaj Esperanto en la 110-a Universala Kongreso en Brno, Ĉeĥa Respubliko. Al la lanĉ-ceremonio ĉeestis Duncan Chartters, eksa prezidanto de Universala Esperanto-Asocio (UEA), So Jinsu, novelektita vicprezidanto de UEA, kaj Gong Xiaofeng, estrarano de UEA, Libuše Hýblová, vicprezidanto de la Loka Kongresa Komitato, Wang Hanping, vicprezidanto de ĈEL, kaj pli ol 70 esperantistoj el pli ol 20 landoj.\n\nLa libro elektis pli ol 70 ŝlosilajn vortojn por prezenti virtojn aprezatajn de ĉinoj, la longan historion de civilizaciaj interŝanĝoj de Ĉinio, kaj reciprokan lernadon inter la ĉina kaj aliaj civilizacioj en la nuna epoko.\n\nWang Hanping diris, ke la libro estas nova frukto de ĉinaj esperantistoj en tradukado kaj publikado, celante doni al fremdlandaj esperantistojŝlosilon malfermi la pordon de la ĉina civilizacio kaj gvidilon pri interŝanĝoj inter diversaj kulturoj. Oni esperas, ke la libro povas malfermi pluajn kanalojn por esperantistoj, kiuj klopodas estigi dialogon inter diversaj civilizacioj kaj interfratigi la homaron.\n\nLa libro estas kune tradukita de Zhao Jianping,eksa ĉefparolisto de Esperanto-sekcio de Ĉina Radio Internacia, Chen Ji, ĝenerala sekretario de Ĉina Esperanto-Ligo, kaj Liu Zijia, kontrolisto de\n\nEl Popola Ĉinio\n\n. Danke al la klopodo de la spertaj kaj lertaj tradukantoj, la libro ĝisdatigas la terminaron pri kulturaj interŝanĝoj kaj riĉigasdokumentojn por la lernado kaj esplorado de esperantigo.\n\nLa librode ĈEL eldonita en 2018, nome\n\nŜlosilaj Vortoj por Kompreni Ĉinion: La 19-a Tutlanda Kongreso de la Komunista Partio de Ĉinio\n\n, ankaŭ helpas la legantojn kompreni la ŝtatajn administradon de la Komunista Partio de Ĉinio.\n\nLa du libroj ambaŭ apartenas al la serio \"Ŝlosilaj Vortoj por Kompreni Ĉinion\", redaktita de la Ĉina Internacia Komunika Grupo, supera organizo de ĈEL. Kun versioj en pli ol 20 lingvoj kaj alirebla en pli ol 50 landoj, la libroserio celas faciligi la komprenon pri Ĉinio.\n\nRedakotoro: Gao Shuyuan\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/30/content_118003053.htm", "title": "Publikigita la kvina volumo de Xi Jinping: Regado de Ĉinio en la lingvoj ĉina kaj angla", "published": "2025-07-30 00:00:00", "content_text": "Lastatempe la kvina volumo de la libro Xi Jinping: Regado de Ĉinio en la ĉina kaj la angla lingvoj estis eldonita de la Fremdlingva Eldonejo kaj estas aĉetebla en Ĉinio kaj aliaj landoj. La volumo estas kompilita de la Instituto pri Partia Historio kaj Literaturo de la Centra Komitato de la Komunista Partio de Ĉinio kaj la Ĉina Internacia Komunika Grupo.\n\nLa plej nova volumo enhavas artikolojn de 91 paroloj kaj verkoj de Xi Jinping, ĝenerala sekretario de la Centra Komitato de la Komunista Partio de Ĉinio, de la 27-a de majo 2022 ĝis la 20-a de decembro 2024, kune kun 41 fotoj. La volumo estas dividita en 18 sekciojn.\n\nLa volumo vivece registris la kompleksajn taskojn de la partio pri reformado, disvolviĝo kaj stabiligo alfronte al nuna malfacila internacia situacio. La centra komitato, kun kamarado Xi Jinping kiel la kerno, komplete kaj ĝuste praktikigas la konceptojn por nova disvolvado, strebas por altkvalita disvolviĝo, plue profundigas kaj antaŭenigas ĉiuflankan reformadon, celante firme paŝadi sur la vojo de konstruado de moderna socialisma lando. La libro estas inteligenta projekto kontribuanta por konstrui la homaran komunumon de komuna estonteco kaj estas aŭtoritata verko prezentante la pensojn de Xi Jinping pri ĉina socialismo en nova epoko.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/30/content_118003592.htm", "title": "Novaj honoraj membroj de UEA elektitaj en Brno", "published": "2025-07-30 00:00:00", "content_text": "Laŭ la Regularo pri Honoraj Membroj, Honoraj Prezidantoj kaj Diplomo pri Elstara Agado la Komitato de Universala Esperanto-Asocio (UEA) surbaze de propono de la Estraro de UEA povas aparte distingi esperantistojn, kiuj faris gravajn servojn al la tutmonda Esperanto-movado, per la titolo Honora Membro (HM). Krome kiel Honora Prezidanto (HP) povas esti nomumita esperantisto, kiu aldone havis eksterordinarajn meritojn por UEA.\n\nDum sia unua kunsido en Brno la komitato elektis 10 novajn HM-ojn:\n\nel Brazilo Paulo Sérgio Viana\n\nel Ĉeĥio Miroslav \"Mirek\" Malovec;\n\nel Italio Michela Lipari;\n\nel Nov-Zelando kaj Hungario Stefan MacGill;\n\nel Aŭstralio Trevor Steele;\n\nel Koreio Lee Jungkee;\n\nel Svislando Mirejo Grosjean;\n\nel Hungario kaj Germanio Zsófia Kóródy;\n\nkaj\n\nin memoriam\n\nel Ĉinio Wang Chongfang kaj Wei Yida \"Vejdo\".\n\nPor decidi la komitato anticipe kaj konfidence ricevis resumajn vivpriskribojn kaj informojn pri gravaj datoj, verkoj kaj meritoj de la kandidatoj, nun publike arkivitajn en la komitata elŝutejo de UEA:\n\nhttps://uea.org/teko/komitato.\n\n(el UEA)\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/31/content_118003552.htm", "title": "Shaanxi: Jarmila ĉarmo skribas novan ĉapitron de verda disvolviĝo en Monda Ekspozicio", "published": "2025-07-31 00:00:00", "content_text": "La 8-an de julio komenciĝis la Semajno de Shaanxi en la ĉina pavilono ĉe la Monda Ekspozicio en Osako, Japanio. Dum la semajno, serio da programoj, inkluzive de kulturaj prezentadoj, produkt-ekspozicioj kaj komercaj interŝanĝoj, montris la historian heredaĵon, abundajn produktojn kaj novigan viglecon de Shaanxi, helpante la reciprokan kunlaboron inter ĉinaj kaj eksterlandaj entreprenoj. Pli ol 110 homoj, kiel oficistoj de ĉina kaj japana registaroj, reprezentantoj de internaciaj organizoj, direktoroj de pavilonoj de gravaj landoj, kaj reprezentantoj de amaskomunikiloj ĉeestis la malferman ceremonion.\n\nĈe la ceremonio Chen Chunjiang, vicprovincestro de Shaanxi, diris, ke Shaanxi ĝuas proksimajn komercajn rilatojn kun Japanio, kaj konataj internaciajkompanioj investas kaj establis entreprenojn en la provinco. Shaanxi volas kapti la ŝancon donitan de la Monda Ekspozicio por profundigi kunlaborojn kun Japanio kaj aliaj landoj en la kampoj kiel scienca kaj teknologia novigo, verda energio, moderna agrikulturo kaj kultura turismo.\n\nKiel unu el la fontoj de la ĉina civilizacio, Shaanxi ĉiam estis konservanto kaj disvastiganto, kiu skribas novan ĉapitron en la revivigo kaj utiligo de kulturaj restaĵoj. En la zono pri nemateria kultura heredaĵo de la osaka ekspozicio, ombropupteatro, papertondado kaj aliaj artoj\"vivante\" montras la belecon de la provinco.\n\nLa 10-an de julio okazis en Tokio forumo pri kunlaboro inter Ĉinio (Shaanxi) kaj Japanio. Reprezentantoj de la provinco, oficistoj de la ekonomiaj departementoj, reprezentantoj de rilata oficejo de ĉina ambasadorejo en Japanio kaj altranguloj de japanaj industriaj asocioj kaj kompanioj kunvenis tie por diskuti pri kunlaboro en la kampoj kiel novenergiaj veturiloj, mediprotektaj teknikoj kaj moderna agrikulturo. Tia dialogo, vidigis al la japana komerca rondo persistemon por verda ekonomio kaj novigajn praktikojn de la okcidentaj provincoj de Ĉinio.\n\nLa industria projekto de Shaanxi multe pli superas tion. Norde de Qinling-montaro, tradiciaj ĉinaj medicinaj kompanioj revivigas tradiciajn medicin-receptojn per modernaj ekstraktaj teknikoj; en yangling-a agrikultur-industria pint-teknika provzono, sengrunde kultivataj tomatoj estas kontrolataj de inteligentaj forcejoj; en weinan-a industria parko, novaj nanomaterialoj provas detrui la limojn de la efikeco de fotovoltaecaj ĉeloj... La novigaj praktikoj kune skizas la industrian vojon de Shaanxi.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-07/31/content_118003566.htm", "title": "Shaanxi: Altnivela pordmalfermo por kunlaboro kaj disvolviĝo", "published": "2025-07-31 00:00:00", "content_text": "En majo 2023 la unua Ĉin-centrazia Pintkunveno okazis en Xi'an, ĉefurbo de Shaanxi. La pintkunveno enkondukis novan epokon de kunlaboro inter Ĉinio kaj centraziaj landoj.\n\nVespere de la 31-a de majo, la unua ĉin-centrazia kultur-turisma trajno atingis Almaton, Kazaĥio. La lanĉo de la trajno reprezentas gravan konsenton atingitan de la gvidantoj de Ĉinio kaj Kazaĥio en la unua Ĉin-centrazia Pintkunveno. La trajno, kovrante distancon de 3 600 kilometroj, jam fariĝis nova kultura ligo por Ĉinio kaj centraziaj landoj.\n\nEkde la kuranta jaro kulturaj interŝanĝoj inter Shaanxi kaj centraziaj landoj fariĝis pli kaj pli oftaj. En 2024 la ĉin-eŭropa kargotrajno (Xi'an) funkciis pli ol 4 900 fojojn tutjare. Kaj en 2025 la trajno jam funkciigos pli ol 2 000 fojojn. La Shaanxi-a Liberkomerca Zono novigis integran zon-havenan superrigardan modelon por varoj, reduktante la doganan trapasadon de eksportado de 1.6 horoj ĝis 0.8 horoj. Nun Xi'an per aerlinioj povas kovri sep urbojn de kvin landoj de la Centra Azio; la flughavena funkcia areo de la Shaanxi-a Liberkomerca Zono havas 110 internaciajn (regionajn) itinerojn konektantajn al pli ol 80 urboj tutmonde.\n\nLa liberkomerca zono ludas gravan rolon en la vastigo de altnivela pordmalfermo. En la pasintaj ok jaroj 38 novigoj de la zono estis reproduktitaj kaj disvastigitaj tutlande, kaj 106 novigoj estis reproduktitaj kaj disvastigitaj en la provinco Shaanxi. Kun malpli ol 1 700-ona terareo de la provinco, la zono kreis 70% de la importa kaj eksporta komerca monsumo de la provinco.\n\nĈi-jare, la pordmalfermaj fruktoj de Shaanxi estas riĉaj. De januaro ĝis majo la totala importa kaj eksporta valoro de la provinco atingis 202.7 miliardojn da juanoj, kun jara kresko de 6% kompare kun la pasinta jaro, je 3.5% pli alte ol la landa averaĝo. Eksportado atingis 141.72 miliardojn da juanoj, kun jara kresko de 9.2%. Shaanxi akcelas la disvolvadon de ampleksa pordmalfermo.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/04/content_118010182.htm", "title": "Itala klerulo: Ĉu usonaj tarifoj misfunkcios?", "published": "2025-08-04 00:00:00", "content_text": "de Paolo Pin*\n\nLa internacia komerco estas kompleksa sistemo, kiel vivanta ekosistemo. Ĝi konsistas el multaj partoj, kiuj estas interkonektitaj, kaj eĉ malgrandaj ŝanĝoj povas havi grandegan efikon. Iuj pensas, ke tarifo estas simpla, se vi aldonas imposton sur importitaj varoj, vi protektas viajn lokajn industriojn. Sed komerco ne funkcias tiel. Ĝi estas reto de elektoj faritaj de entreprenoj kaj registaroj, kiuj reagas unu al la alia. Ŝanĝu unu parton, kaj la tuta sistemo ŝanĝiĝos.\n\nLa hodiaŭa mondo estas profunde interkonektita. Malgranda ŝanĝo en la tarifo de unu lando povas konduki al ĉeno de reagoj, kiuj vundos ĝuste tiujn homojn, kiujn la tarifopolitiko celas helpi. Ĉi tio jam okazas, aŭ povus okazi baldaŭ, al multaj usonaj entreprenoj kaj iliaj klientoj. Ĝi estas klara ekzemplo, kiel iuj politikoj povas havi neatenditajn rezultojn.\n\nPermesu al mi klarigi per ekzemplo de Italio: Vino de Toskanio estas monde konata. Imagu tri ludantojn: Eŭropa Unio produktas vinon, kiel Toskanio, Usono produktas kaj konsumas vinon, kaj Ĉinio estas ĉiam kreskanta vinmerkato. Unuavide, komerco funkcias glate: EU produktas vinon je pli malalta kosto kaj vendas ĝin al Usono; Usono ankaŭ vendas vinon al Ĉinio. Ĉiu regiono koncentriĝas pri tio, kion ĝi plej bone faras kaj prezoj estas justaj. Ĉiu gajnas ion. Eĉ usonaj vinproduktantoj fartas bone, ĉar ili ankoraŭ povas vendi vinon al Ĉinio. Ekzistas ekvilibro en la sistemo. Sekve, imagu, ke Usono trudas novan tarifon sur la vino importita el Eŭropo por helpi usonajn vinproduktantojn. Kio okazas do? Kiel atendite, eŭropaj vineksportoj al Usono malpliiĝas. Sed tio ne estas la fino de la rakonto. Eŭropaj produktantoj, ekskluditaj de la usona merkato, komencas vendi pli da vino al Ĉinio, donante altkvalitajn produktojn je pli malaltaj prezoj. Usonaj vineksportantoj nun alfrontas pli da konkurenco en Ĉinio. Ili eĉ perdas kelkajn el siaj klientoj.\n\nRevenu al Usono, prezoj altiĝas por kaj loka kaj importita vino, ĉar estas malpli da konkurenco. Usonaj produktantoj ne multe profitas. Ili perdis aliron al la ĉina merkato, kaj la loka merkato ne estas sufiĉe granda por kompensi la tutan perdon. Samtempe, la usona registaro ne gajnas monon el tarifoj, ĉar eŭropa vino jam ne plu eniras la landon. La rezulto estas paradoksa: La lando, kiu enkondukis la tarifon, finfine estas pli malbone.\n\nKompreneble, ĉi tio estas nur simpla rakonto. En reala mondo, komerco implikas milojn da interligitaj produktoj. Se farmistoj produktas pli da vino, ili eble produktos malpli da aliaj produktoj. Se konsumantoj elspezas pli por vino, ili eble reduktos aliajn aĉetojn. Tio estas ĝuste la punkto: Se tiaj problemoj povas ekzisti en baza ekzemplo, ili eĉ pli probable okazos en la kompleksa, reala mondo. Politikistoj devus taksi ĉi tiujn riskojn serioze.\n\nFakte, io simila jam okazis. Post kiam Usono unue levis tarifojn sur ĉinajn varojn en 2018, Ĉinio respondis translokigante kelkajn el siaj agrikulturaj importadoj de Usono al aliaj landoj, ekzemple Brazilo. Rezulte, usonaj farmistoj havis malpli da aĉetantoj, kio kaŭzis malaltiĝon de prezoj. La usona administranto liveris subtenpagojn, sed ĝi ne kompensis la perdojn. La efikoj disvastiĝis tra la ekonomio kaj fariĝis malfacile antaŭvideblaj.\n\nDo la venontan fojon, kiam estos debato pri tarifoj -- sur produktoj kiel aŭtoj, vino aŭ ŝtalo -- indas memori, ke komerco ne estas regata de simplaj reguloj. Ĝi pli similas al farado de bona vino: Multaj faktoroj devas kuniĝi en la ĝusta ekvilibro, kaj unu mispaŝo povas ruinigi la tutan procezon.\n\nRedaktoro: Xie Ruifeng\n\n*La aŭtoro estas profesoro pri ekonomiko en la fakultato de ekonomiko kaj statistiko, Universitato de Sieno.\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/05/content_118011667.htm", "title": "Turisma industrio en Azio: Lecionoj por Brazilo", "published": "2025-08-05 00:00:00", "content_text": "En mia pasinta artikolo (http://espero.chinareports.org.cn/2025-07/23/content_117990517.htm) mi komentis, ke Indonezio esploras siajn turismajn resursojn pli bone ol Brazilo, kaj tio validas ankaŭ por aliaj aziaj landoj, inkluzive de Ĉinio, kie tiu sektoro rapide disvolviĝas. Kion aliaj landoj povas lerni de la azia sperto en tiu kampo?\n\nTurismo en Sudorienta Azio\n\nMia unua vizito al Azio estis al Vjetnamio en 2012 por partopreni en UK kaj IJK. Tiu ankaŭ estis mia unua vojaĝo ekster Sud-Ameriko, sekve mi estis impresita de la granda kvanto da turistoj en tiu lando, multe pli ol mi vidis ie ajn en Brazilo aŭ Argentino, la nuraj landoj de mi konataj ĝis tiam. Multaj vjetnamoj sin vivtenas, rekte aŭ nerekte, de turismo: Ĉie troviĝas vendejoj, hoteloj, junular-gastejoj kaj diversspecaj servoj orientitaj al tiu sektoro. La postulo de turistoj pri manartaĵoj kaj tipaj produktoj de la lando kontribuas por konservado de kultura heredaĵo, enspezigas manartistojn kaj kreas negocoportunojn por komercistoj.\n\nMi revenis al Brazilo turmentita de la konstato, ke tiom malmultaj homoj vizitas Sud-Amerikon. Pluraj faktoroj klarigas tion, interalie la historiaj rilatoj inter popoloj de Eŭrazio, la grandega regiona turisma merkato en tiu malgranda zono, kie vivas triono de la tutmonda loĝantaro kaj la ekzisto de histori-kultura heredaĵo akumulita de jarmiloj. Sed tio ne klarigas, kial tiom da turistoj el Eŭropo kaj Nord-Ameriko preferas viziti Azion ol Sud-Ameriko. La distanco estas esence sama, sed en Brazilo estas malpli longaj vicoj kaj malpli da homoj en turismejoj, kio estas tre oportuna afero por homoj en serĉado de trankvileco.\n\nAliflanke, mi agnoskas, ke Sudorienta Azio estas multe pli konvena por turismado: Tie estas multaj elektebloj pri flugoj, oni trovas monŝanĝejon kaj ekskursovendejon ĉe ajna stratangulo kaj servoj estas pli amikaj al homoj, kiuj ne scipovas lokan lingvon.\n\nAziaj turistoj promenas en plaĝo en Tajlando: korpoj kovritaj por eviti la sunon.\n\nLa disvolvado de turisma industrio en Ĉinio\n\nĈinio okupas la unuan lokon en la rango de monda heredaĵo de Unesko, kun kelkaj el la plej famaj turismejoj de la mondo, kiel la Malpermesita Urbo kaj la Granda Muro. Nur tio jam sufiĉas por certigi grandan nombron da eksterlandaj turistoj.\n\nSed la lando klopodas plu disvolvi tiun sektoron, aparte per klopodoj famigi aliajn cellokojn ne tiom konataj eksterlande kaj ankaŭ pere de laŭtemaj turismaj itineroj, ekzemple la antikvaĵoj laŭ la Silka Vojo, naturvidindejoj kiel Zhangjiajie kaj Xishuangbanna, kaj la ruĝa turismo tra historiaj lokoj ligitaj al la origino kaj disvolvado de la Komunista Partio de Ĉinio. Turismado en Ĉinio estas tre konvena pro la sekureco kaj elstara infrastrukturo de la lando, inkluzive de flughavenoj kaj altrapidaj fervojoj kunligitaj al vasta kaj efika reto de urba publika transporto. En grandaj ĉinaj urboj oni per metroo povas, rapide kaj bonpreze, facile atingi la ĉefajn turismejojn.\n\nAntaŭ la pandemio de KOVIM-19, mi ofte rimarkis la grandan nombron da alilandaj turistoj proksime de la ĉefaj vidindejoj de Pekino. Tiuj turistoj malaperis dum la pandemio, sed nun oni jam povas denove vidi ilin tra la urbo, samkiel antaŭe. Por antaŭenigi la internacian turismon, la ĉina registaro kreis kaj kreskigis la liston de landoj, kies civitanoj rajtas senvize trafiki en Ĉinio kaj tiun de landoj, kies civitanoj rajtas senvize turismi en Ĉinio.\n\nEfika vizpolitiko\n\nLastatempe Ĉinio alprenis plurajn rimedojn por faciligi la alvenon de alilandaj turistoj, inkluzive de novaj flug-itineroj inter Ĉinio kaj aliaj landoj, simpligo de vizpeto kaj nepostulo de vizo por eksterlandanoj vizitantaj Ĉinion, kiuj plenumas kelkajn specifajn kondiĉojn. Tio montras, ke Ĉinio volas plifortigi interŝanĝojn kun aliaj landoj kaj varme bonvenigas turistojn el aliaj landoj. Multaj aziaj landoj alprenis similajn rimedojn por faciligi viziton de alilandaj turistoj, kiuj iras de nepostulo de vizo por vizitoj sub kelkaj kondiĉoj ĝis provizado de pli efikaj kaj facilaj proceduroj por vizpeto, kiel reta vizpeto aŭ vizpeto okaze de alveno en la lando.\n\nĈinoj tre ŝatas aĉeti suvenirojn kaj manartaĵojn de la loko, kiun ili vizitas.\n\nAliflanke, peto de brazila vizo estas koŝmaro por ĉinoj: Oni neas petojn sen klarigi la kialon, la tuta proceduro estas burokrateca kaj malrapida, kaj tio malebligas urĝajn vojaĝojn. La kosto ankaŭ estas alta kaj la vizpeto ne povas esti farita perinterrete. La servo pri peto de brazila vizo en Ĉinio estas provizata de firmao dungita de la brazila registaro kaj oni devas anticipe rezervi horon por oficialigi la peton en oficejo, sed perantoj, kiuj postulas pagon por peri vizpeton, rapide rezervas la disponeblajn horarojn, tiel ke memstaraj petantoj trovas malfacilon rezervi horon.\n\nAntaŭ nelonge, profesoro de la Ĉina Akedemio pri Sciencoj, kiu estis ironta al Brazilo, kontaktis min pri tio, ke li decidis venigi sian edzinon kune, sed delonge ŝia nomo estis en atendolisto. Mi kontaktis lin pasintsemajne kaj estis informita, ke ŝi daŭre atendas la vizon. \"La vizpeta servo de Brazilo ne estas amika kaj la vico estas tre longa. Ŝajnas, ke la lando ne volas akcepti turistojn,\" li diris.\n\nPlendojn oni povas facile aŭdi ankaŭ de tiuj, kiuj laboras en brazilaj ambasadorejoj kaj konsulejoj en Ĉinio: La problemoj estas konataj, sed ilia solvo dependas de Braziljo. Bona novaĵo estas, ke la brazila registaro klopodas por efektivigi ĝis la fino de tiu ĉi jaro la eblecon, ke Ĉinio estu aldonita al listo de landoj, kies civitanoj povu peti vizon perinterrete. Tio multe faciligos kaj pliefikigos la vizpetojn de ĉinoj, kaj la tuta procezo fariĝos pli travidebla kaj normigita.\n\nStrategio de Brazilo por allogi turistojn\n\nAlia problemo, kiun mi rimarkis, estas la strategio de Brazilo por allogi fremdlandajn turistojn: La materialoj pri turismo en Brazilo emfazas belajn plaĝojn, grandajn amasfestojn surstrate kaj la altajn temperaturojn de tropika somero. Tio ne efikas por allogi aziajn turistojn.\n\nKiam mi unuafoje vizitis Eŭropon en 2013, mi estis impresita de tio, ke germanoj kaj islandanoj ne maltrafas oportunon sunumi. Mia gastejo en Islando estis tre proksime de plaĝo, sed neniu volis naĝi en tiu malvarmega akvo. En la sekva jaro, multaj eŭropaj esperantistoj ne iris al la bonaera UK pro tio, ke ili ne volis foruzi siajn somerajn feriojn en bonaera vintro. Por tiuj homoj, varbi pri la brazilaj plaĝoj estas ja bona strategio, ĉar la reklamo montras al ili, ke en Brazilo ili havos la ferion de ili revataj. La eraro de Brazilo estas kredi, ke ĉiuj popoloj de la mondo kundividas tiun emon vojaĝi eksterlanden por ĝui plaĝon. En Ĉinio kaj Vjetnamio, mi surpriziĝis pri la granda kvanto da homoj, kiuj ne scipovas naĝi kaj sin banas nur en malprofundaj basenoj.\n\nUzi tradiciajn vestaĵojn estas alia tre alloga aktivaĵo por ĉinaj turistoj.\n\nĈi-jare, dum vizito al Xiamen, urbo kun belegaj plaĝoj, mi estis informita, ke en tiuj plaĝoj oni ne rajtas sin bani en la maron. En aliaj marbordaj urboj, mi ofte provis baniĝi en la maron, kiam gardisto venis kaj diris al mi, ke tio estas malpermesata, kaj rezulte mi preskaŭ neniam sukcesis ĝui plaĝon en Ĉinio. Mi ankaŭ rimarkis, ke la konduto de ĉinaj turistoj en ĉinaj plaĝoj estas tre malsama ol tiu de eksterlandanoj: Ili pasigas la tempon zorgantajn pri produktado de fotoj kaj filmetoj por sociaj retejoj, evitas la sunon kaj kutime kovras la korpon por protekti la haŭton. Ĉina \"facekini\", kovrilo por protekti la vizaĝon en plaĝo, famiĝis eksterlande ĝuste pro tio, ke ĝi evidentigas tiun kulturan diferencon.\n\nKion ĉinaj turistoj volas vidi?\n\nSciinte, ke mi estas brazilano, pluraj ĉinoj mencias Amazonion aŭ la akvofaloj en Igvassuo kiel lokoj, kiujn ili vizitis aŭ ŝatus viziti en Brazilo. Ili kutime eĉ ne mencias plaĝojn, kaj se ili tion faras estas komento, kia \"la pejzaĝo estas bela\". Neniu komentas pri bano, aktivaĵoj en la maro aŭ sunumado.\n\nAliflanke, ĉinoj tre interesiĝas pri ĉinaj diasporo kaj kulturo eksterlande: Ili volas priesplori la ĉinan influon en aliaj landoj, viziti chinatowns kaj gustumi ĉinajn manĝaĵojn eksterlande por kompari ĝin kun tiu trovebla en Ĉinio. Amiko diris al mi, ke li jam vidis en Parizo busojn alportante ĉinajn turistojn por manĝi en loka ĉina restoracio.\n\nKrom tio, antaŭ kelkaj monatoj mi havis tre interesan babiladon kun ĉina amiko: Ŝi estis ekscitita pri videoraporto pri Kapibara Monto en Brazilo kaj volis scii pli pri tiu loko, mondfama pro siaj prapentraĵoj antaŭ miloj kaj miloj da jaroj, sed ŝia ĉefa intereso ne estis la arkeologiaj trezoroj de tiu loko nek la belecon de la naturo en tiu nacia parko. Ŝi estis scivolema pri la tradiciaj loĝantoj de tiu loko: Kiel ili sin vestas, ĉu ili apartenas al specifa etno, kiel aspektas iliaj loĝejoj, kiel gustas loka manĝaĵo ktp. Ŝi volas iri tien por viziti la domon de loka familio, sperti tradiciajn vestaĵojn kaj koni lokajn manartaĵojn.\n\nEnlanda turismo de Ĉinio forte fokusas sur regionaj kaj etnaj trajtoj de la loko vizitata. Ĉinaj turistoj tre ŝatas fotiĝi en lokaj tradiciaj vestaĵoj, aĉeti manartaĵojn kaj pozi por fotoj, ke profesiaj servoj pri ŝminkado kaj fotografio estas facile troveblaj en ĉinaj turismejoj por kontentigi la postulon de vizitantoj. Ĉina turismado ankaŭ ne estas kompleta sen gustumado de tradiciaj lokaj pladoj: Ĉiu urbo de Ĉinio havas siajn specialaĵojn, kaj kiam mi diras al ĉina amiko \"mi vizitos tiun urbon\", oni tuj respondas al mi \"nepre gustumu tiun pladon\".\n\nMi imagas la efikon, kiun havus en Ĉinio brazila turisma reklamo fokusita sur tradiciaj vestaĵoj, etna diverseco, kuirarto kaj kulturaj heredaĵoj. En ĉinaj sociaj retejoj, raportoj kaj filmetoj de ĉinoj pri iliaj vojaĝoj al Brazilo kutime substrekas ĝuste tiujn punktojn kaj ricevas favorajn reagojn de la retanoj.\n\nEfika politiko por allogi ĉinajn turistojn postulas solvadon de problemoj en multaj kampoj, de donado de vizoj ĝis transporto, infrastrukturo kaj sekureco, sed la ĉefa punkto estas ja diskonigi al ĉina turisto tion, kion li volas vidi.\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/06/content_118013155.htm", "title": "Kiel teo malaperigis malriĉecon en Hubei?", "published": "2025-08-06 00:00:00", "content_text": "Fine de julio mi vizitis la gubernion Xianfeng, kiu situas en Tujia-a kaj Mjaŭ-a Aŭtonoma Prefektejo Enshi en la ĉina provinco Hubei. Temas pri montara regiono kun humida subtropika klimato, plena de belaj pejzaĝoj, arbaroj kaj riveroj, kaj kun ĉeesto de la etnoj Tujia kaj Miao, kiuj konservas unikajn kulturajn tradiciojn kaj tradician arkitekturon, kiu mirigas la vizitantojn.\n\nVirinoj rikoltas teon en Xianfeng.\n\nEĉ kun tiom da rimedoj, dum longa tempo Xianfeng estis unu el la plej malriĉaj lokoj en Ĉinio. Tio ŝanĝiĝis en la pasinta jardeko danke al efika politiko kontraŭ malriĉeco bazita sur te-industrio, kiu plialtigis la enspezon de la loka loĝantaro kaj tiel malaperigis malriĉecon el la gubernio. Dum la tagoj, kiujn mi pasigis en Xianfeng, mi vizitis entreprenojn kaj bienojn kaj intervjuis lokajn loĝantojn por kompreni la transformon spertitan de la gubernio en ĝia lastatempa historio.\n\nLa ĉina politiko kontraŭ malriĉeco\n\nEn Brazilo, same kiel en plej multaj landoj, la politiko kontraŭ malriĉeco kutime estas bazita sur ĝeneralaj kaj naci-skale aplikeblaj metodoj, kiel registara montransdono al malriĉuloj, subvenciataj loĝejoj por malriĉuloj kaj kredito je malaltaj interesoj.\n\nEn Ĉinio, la politiko kontraŭ malriĉeco ĝenerale utiligas la saman logikon kreskigi la enspezon de lokanoj per registara agado, sed la aliro estas malsama, kun solvoj adaptitaj por ĉiu loko kaj, en kelkaj kazoj, eĉ por specifaj familioj kun apartaj bezonoj. En diversaj lokoj en Ĉinio vizititaj de mi, mi trovis malsamajn kontraŭmalriĉecajn politikojn surbaze de la loka realo, kiel industria disvolviĝo, disvolvo de turisma sektoro, kapabligo de laboristoj, instigo al entreprenemo, pliigo de la aldonvaloro de lokaj produktoj kaj aliaj politikoj.\n\nEn Xianfeng ne estis malsame. Dum la tagoj, kiujn mi restis tie, mi rimarkis, ke disvolviĝo de agrikulturo kaj entreprenado fariĝis la motoroj de loka disvolviĝo, sed aliaj politikoj ankaŭ estis alprenitaj kaj ludis gravan rolon.\n\nJen la lumo alvenis\n\nIom antaŭ vesperiĝo de la 29-a de julio, mi alvenis al la domo de la kamparanino Hu Yafang, kiu tie vivas kun edzo, filo kaj filino. La vasta ligna domo altiris mian atenton: Ĝi ŝajnis ĵus renovigita, kun novaj ĉambroj el brikoj, pli komfortaj ol tiuj de la malnova parto de la domo. Mi estis informita, ke la dom-renovigo estis subvenciita de la registaro. En la nova kuirejo, la dommastrino estis servanta vespermanĝon al sia dujara filino kaj entuziasme montris al mi siajn novajn elektrajn aparatojn -- telerlavilon, fridujon kaj frostujon. Poste ŝi kondukis min al la apuda ĉambro por montri al mi la televidilon. Por ŝi tiuj elektraj aparatoj estas simboloj de prospero.\n\nLaboristoj pakas teon en te-fabriko.\n\nŜia entuziasmo estas absolute komprenebla: Ĝis antaŭ nelonge ne estis elektro en la loka kamparo, kaj Hu pasigis plejparton de sia vivo sen la ebleco uzi elektrajn aparatojn. Dum nia interparolo, ŝia eta filino estis spektanta animacion en la televidilo, same kiel mi kutimis fari dum mia infanaĝo.\n\nLa kampara domo ankaŭ ricevis varmigan sistemon por ke la familio vivu pli komforte dum vintro. Hu pasigas plejparton de sia tempo hejme, prizorgante siajn gefilojn, sed ŝi ricevis trejnadon pri tekultivado kaj plantis teon ĉe sia hejmo por pliigi la familian enspezon. La du infanoj ankaŭ ricevas malgrandajn duonjarajn subvenciojn de la registaro, kio mildigas la financan ŝarĝon sur la familio.\n\nKelkhore antaŭ ĉi tiu vizito, mi estis en la entrepreno Hubei Shinan, kiu prilaboras kaj pakas teon per elektraj maŝinoj. Sciinte, ke antaŭ nelonge tie ne estis elektro, mi tuj komprenis, ke la fondiĝo de tiu te-fabriko nur eblis danke al la alveno de elektro. Antaŭe, la kruda teo el la farmoj estis prilaborata aliloke, estigante profiton en alia urbo.\n\nInstigo al entreprenemo\n\nLa firmao Hubei Shinan apartenas al la geedzoj Zhang Xian kaj Zhang Xiaohong. Dum jaroj, ili estis migrantaj laboristoj en grandaj urboj. La jam finita lukto kontraŭ malriĉeco kaj la nuna politiko pri kampara revigligo renversis ĉi tiun tendencon, tiel ke multaj migrantaj laboristoj decidis reveni al siaj devenlokoj. Subtenata de la gubernia registaro, la familio ricevis trejnadon pri teprilaborado, teknikan helpon kaj malaltinterezan krediton por fondi la entreprenon. La geedzoj konstruis la laborejon, aĉetis la maŝinojn kaj fariĝis aĉetantoj de la teo kultivata de siaj najbaroj.\n\nBlanka teo, verda teo kaj ruĝa teo produktitaj de la firmao Xiyuanshan\n\nDum la horoj, kiujn mi pasigis en la entrepreno, najbarino alvenis kun kesto plena de ĵus rikoltita teo. La produkto estis pesita kaj la valoro notita sur kajero. En la fabriko la teo estas disigata sur matoj en bone ventolitaj spacoj por velkado, sekve ĝi trapasas diversajn procezojn antaŭ ol esti enpakita.\n\nAntaŭ la fabriko, diversaj generacioj de la familio loĝas en malsamaj domoj. La grandeco kaj produktokvanto postulas ĝuste la laborforton, kiun la familio mem povas provizi. La entrepreno produktas nur verdan teon, faritan el burĝonoj kaj junaj folioj, kaj la produkto estas aĉetata de tekomercisto en la provinco Zhejiang.\n\nEn vilaĝo ne tro for de tie, mi vizitis pli grandan fabrikon apartenantan al la kompanio Xiyuanshan Tea. La entrepreno dungas dekojn da lokaj loĝantoj kaj prilaboras multe pli granda kvanto da teo, kiun ĝi aĉetas de najbaraj farmistoj, inkluzive de Hu Yafang.\n\nBlanka teo estas la ĉefa produkto de Xiyuanshan, kiu ankaŭ produktas verdan teon kaj nigran teon Lichuan por la temerkato. La entrepreno ankaŭ produktas matĉaon -- verda tepulvoro vaste uzata en la nutroindustrio -- por glaciaĵofabriko. Ĉi tiu pli diversa aro da produktoj permesas al la entrepreno prilabori ankaŭ maturajn tefoliojn kaj partojn de la tigo, sekve estas pli bona utiligo de la plantoj, kio kontribuas por plialtigi la enspezojn de la farmistoj.\n\nInfrastrukturo kaj turismo alportas plian disvolviĝon\n\nXianfeng troviĝas je ĉirkaŭ 1.5-hora vojaĝo el la plej proksima flughaveno en Enshi. La vojo inter la gubernio kaj la flughaveno estas aŭtovojo, kiu faris la lokan transporton multe pli rapida kaj efika. Por atingi la kamparajn areojn de Xianfeng, estas pli malgrandaj kaj simplaj aŭtovojoj, kiuj serpentumas tra la montoj. La vojoj estas asfaltitaj kaj signalitaj, kun multaj alirejoj al bienoj kaj vilaĝoj laŭ sia etendo.\n\nLa pejzaĝo estas mirinda, kun abunda verdo, montoj, bone konservitaj arbaroj kaj teplantejoj ĉirkaŭ belaj domoj konstruita laŭ la tipa arkitekturo de la regiono. Aliflanke, la vojaĝo al la vilaĝo, kie troviĝas la te-fabriko de Xiyuanshan daŭras ĉirkaŭ du horojn. Mi veturis tra tiu itinero dufoje ĉiutage dum la semajno, kaj mi observis konstruadon de pontoj, tuneloj kaj aŭtovojoj -- signo, ke baldaŭ vojaĝo al multaj el ĉi tiuj vilaĝoj estos eĉ pli rapida kaj oportuna, faciligante la transportadon de homoj kaj varoj.\n\nLa gastejo Xiangshan, la sola en la vilaĝeto Dacun\n\nIom pli for, troviĝas pluraj malgrandaj vilaĝoj, kaj mi pasigis mian lastan nokton en la gastejo Xiangshan, la sola en la vilaĝeto Dacun. La bela ligna domo en la stilo ganlan de la etno Tujia povas gastigi maksimume 20 gastojn samtempe kaj estas listigita inter la dek plej bonaj hejmaj gastejoj en Hubei. Oni informis min, ke turistoj tie ankoraŭ estas malmultaj, sed la hotelreto en la regiono kaj la registara investo en padoj por turismo en arbaroj kaj plibeligo de la pejzaĝo klare montras, ke la turisma sektoro, pli specife tiu pri ekologia turismo, evoluas. Dacun estas unu el la plej trankvilaj lokoj, kiujn mi vizitis en mia vivo, ja ideala por tiuj serĉantaj kvieton kaj kontakton kun naturo.\n\nEn la vilaĝeto kaj ankaŭ sur la vojo reen al la urbo, mi rimarkis plurajn padojn por ekoturismo kaj riverojn, laŭ esploro en intereto, tie ankaŭ estas kavernoj kaj karstaj pejzaĝoj. Krome, Xianfeng ankaŭ allogas homojn interesatajn pri kultura turismo, precipe kiam okazas tujia-a festivalo kaj la festo de mjaŭ-a novjaro.\n\nValora sperto por kunhavigi kun la mondo\n\nLa ĉina politiko kontraŭ malriĉeco, bazita sur la disvolvado de loka ekonomia potencialo, kreas pli grandan perspektivon por la estonteco kaj alportas rezulton pli stabilan, tial ĝi estas pli sukcesa kaj daŭripova ol multaj politikoj alprenitaj de aliaj landoj.\n\nEngaĝiĝinte en la lukto por malaperigi malriĉecon, Ĉinio decidis senrezerve dividi kun aliaj landoj sian riĉan sperton akiritan en la lukto kontraŭ malriĉeco. Tiu sperto ja estas trezoro, kiu meritas fariĝi konata de la homaro kaj povas inspiri aliajn landojn trovi propran vojon al prospero.\n\nMalriĉeco estas unu el la plej gravaj problemoj de nuna mondo, kaj interŝanĝo de spertoj inter Ĉinio kaj aliaj landoj estas efika kaj inspira ekzemplo de kunlernado.\n\nVerkis kaj fotis: Rafael Henrique Zerbetto\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/07/content_118015132.htm", "title": "Perspektivo de Ĉinio por tutmonda kunlaboro pri AI celas kreskigi komunan progreson", "published": "2025-08-07 00:00:00", "content_text": "de Zamir Ahmed Awan*\n\nEn nuna epoko, kiam la teknologia evoluo redifinas ĉiun aspekton de nia vivo, la artefarita intelekto (AI) prezentas sin kiel la plej transforma forto de la 21-a jarcento. De sanservo kaj edukado ĝis fabrikado, agrikulturo, klimata monitorado kaj nacia sekureco, AI jam fariĝis nemalhavebla kolono de moderna novigado. Rekonante la urĝan bezonon antaŭenigi inkluzivan kaj respondecan disvolviĝon de la teknologio, Ĉinio faris aŭdacan kaj vizian paŝon proponante la establon de Tutmonda Organizo por Kunlaboro pri Artefarita Intelekto, kun ĝia konstruata ĉefsidejo en Ŝanhajo. Ĉi tiu iniciato restas ankoraŭ en komenco, sed ĝi estas riĉa je promeso, signifante multflankan kunlaboron, internacian kunlaboron kaj homcentran teknologian disvolviĝon. Ĝi respondas rekte al la kreskanta voko de la Tutmonda Sudo plenigi la ciferecan kaj inteligentan disiĝon, certigante, ke neniu lando restu malantaŭe en AI-revolucio.\n\nLa adopto de AI akceliĝas tutmonde. Sed kun ĝiaj senprecedencaj avantaĝoj venas same signifaj defioj. Sen kunordigitaj tutmondaj klopodoj, AI riskas plimalbonigi ekzistantan malegalecon, interrompi labormerkatojn, subfosi privatecon, kaj eblas fariĝi ilo de cifereca hegemonio.\n\nLa propono de Ĉinio pri la tutmonda AI-kunlabora organizo estas respondo al ĉi tiuj emerĝantaj defioj. La proponita organizo celas funkcii kiel platformo por inkluziva dialogo, kunlabora novigado kaj praktika kunlaboro inter nacioj. Elektante Ŝanhajon kiel la proponitan ĉefsidejon, Ĉinio intencas uzi sian teknologian lertecon kaj institucian forton en AI por helpi aliajn landojn, precipe tiujn de la Tutmonda Sudo, atingi kaj aktive partopreni en AI-movita tutmonda estonteco.\n\nDum jardekoj, la Tutmonda Sudo postrestis en teknologia progreso pro manko de infrastrukturo, investado kaj aliro. Hodiaŭ, AI prezentas ŝancon transsalti tradiciajn barojn kaj atingi novajn altaĵojn de disvolviĝo. Tamen, tio ne estos ebla sen tutmonda kunlaboro, sciodivido kaj la establado de internaciaj normoj, kiuj prioritatigas egalecon, etikon kaj daŭripovon.\n\nLa organizo proponita de Ĉinio povas servi kiel lumturo de espero kaj mekanismo por landoj en Azio, Afriko, Latin-Ameriko kaj la Mez-Oriento. Per ĉi tiu platformo, Ĉinio celas kunlabori kun tiuj landoj por disvolvi iliajn AI-ekosistemojn laŭ lokaj realaĵoj, kulturaj sentemoj kaj naciaj prioritatoj. Ĉi tiu proponita organizo ankaŭ antaŭenigos la harmoniigon de administraj strategioj, evoluigaj tagordoj kaj teknikaj normoj inter nacioj. Samtempe, respekto por diverseco en administraj modeloj kaj naciaj politikoj estas enkonstruita en la proponon, montrante la maturan kaj pragmatan diplomatian filozofion de Ĉinio. La propono reflektas la maturecon, antaŭvidon kaj moralan gvidadon, kiujn la mondo urĝe bezonas.\n\nNi rigardu ĉi tiun iniciaton ne nur kiel ĉinan proponon, sed kiel tutmondan ŝancon -- ŝancon kunlabori trans limoj, kredoj kaj fonoj por formi estontecon, kie AI servas la homaron, ne inverse.\n\nRedaktoro: Xie Ruifeng\n\n*Zamir Ahmed Awan estas la fondprezidanto de la Tutmonda Esplora Alianco pri la Silka Vojo (GSRRA). Li estas ĉinologo kaj iama diplomato, ankaŭ esploristo ĉe la Esplorcentro pri Ekonomia kaj Komerca Kunlaboro de la Tutmonda Sudo.\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/08/content_118016837.htm", "title": "Inaŭguriĝis 12-aj Mondaj Ludoj en Chengdu, Ĉinio", "published": "2025-08-08 00:00:00", "content_text": "La 7-an de aŭgusto inaŭguriĝis la 12-aj Mondaj Ludoj en Chengdu, la provinco Sichuan de sudokcidenta Ĉinio.\n\nLa ceremonio komenciĝis per grandskala strat-danca prezentado kun centoj da dancistoj, miksante urbopejzaĝon, kaj la inaŭguro prezentas la historian heredaĵon de la ĉina kulturo tra la moderna internacia sporta evento.\n\nEn la ceremonio, la roluloj lumigis la noktan ĉielon kune kun 12 simbolaj floroj, ĉiu reprezentas la gastigintan urbon de la Mondaj Ludoj. Sekvis la kresko de \"Arbo de amikeco\", inspirita de la antikvaj arboradikaj restaĵoj de Jinsha-ruino de Chengdu kaj la loka kolombarbo, disvolvante civilizacian dialogon trans montoj kaj maroj kaj simbolante pacon, progreson kaj amikecon.\n\nLanĉitaj en 1981, la Mondaj Ludoj servas kiel platformoj por ne-olimpikaj sportoj, ampleksante mem-esprimon kaj kulturan inkluzivecon.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/12/content_118020597.htm", "title": "Papertondado kun tradicia elemento en moderna vivo", "published": "2025-08-12 00:00:00", "content_text": "Papertondaĵo estas simetria kaj aĵura dezajno, kreita per ripetaj faldoj de kvadrata papero kaj forigo de superflua materialo per tondilo aŭ gravurilo.\n\nKutime, la dezajno kun diversaj simbolaj bildoj, funkcias kiel ĉiutaga aŭ festa ornamaĵo, portanta bondezirojn kiel abundo de manĝaĵoj kaj vestoj, granda familio, bonfarto, longa vivo kaj similaj.\n\nLastatempe, Chen Fenwan prezentas novspecan papertondaĵon. La dezajno de la artisto, konata kiel \"unu el la plej promesplenaj ĉinaj paperaj artistoj\" kaj \"pintnivela papertonda majstro naskita post 1990\", altiras atenton de la organiza komitato de la parizaj olimpikaj ludoj. La prezidanto de la komitato diris: \"En la dezajno mi malkovris la orient-filozofiajn principojn de jin (la ina aŭ negativa forto de naturo) kaj jang (la vira aŭ pozitiva forto de naturo).\n\nEn ŝiaj verkoj troviĝas diversaj elementoj de ĉizitaj paperoj, sed neniu el ili simple imitas tradiciajn formojn. Ŝia arto kunfandas papertondaĵon kun modernan paper-arton. \"Mi eksperimentas kun diversaj iloj: lasera gravurado, tradicia tranĉado ktp,\" ŝi klarigis. Per fleksebla papero, ŝi kreis ion, kio ne estus realigebla per aliaj materialoj. Rompante la dudimensian tradicion, ŝia dezajno fariĝas viva, tridimensia kaj fortika.\n\n\"Senlima floro\", kunlaboro de Chen Fenwan kun Cartier en 2020\n\nKunlaboro de Chen Fenwan kun GUCCI en 2022\n\nKunlaboro de Chen Fenwan kun svisa kompanio Hublot\n\nLastjare, ŝi kunlaboris kun multaj kompanioj. La verko \"Senlima floro\", kreita kune kun Cartier, estas eksponata en la Ŝanhaja Arta Muzeo. Krom tio, ŝi kreis \"Travideblan bambuaĵon konservante memoron\" kun Gucci, \"Du tigroj sur unu monto\" kun Burberry, kaj \"Ne malflegeme\" kun Remy Martin, montrante ŝian unikan arton kaj profundan influon en la moda kampo.\n\nRedaktoro: Gao Shuyuan\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/12/content_118022125.htm", "title": "Jose Perurena alte taksas Mondajn Ludojn en Chengdu", "published": "2025-08-12 00:00:00", "content_text": "Jose Perurena, prezidanto de la Internacia Asocio de Mondaj Ludoj, en la 11-a de aŭgusto alte taksis la viglan atmosferon kaj rekordan nivelon de la okazantaj Mondaj Ludoj.\n\n\"Ni estas ekstreme kontentaj pri disvolviĝo de la ludoj ĝis nun. La loka organiza komitato, la volontuloj kaj niaj partneroj faris elstaran laboron,\" diris Perurena. \"La atmosfero estas vigloplena, kun mondnivela konkurado kaj vere inspiraj kaj ekscitaj etosoj.\"\n\nLi diris, ke la mondnivelaj sportejoj, efika transport-reto, gastigemo de lokanoj kaj bongustaj manĝaĵoj en la atleta vilaĝo donis profundan impreson al li.\n\n\"Ni povas senti la profundan kompetentecon kaj profesiecon de niaj ĉinaj gastigantoj, kio donas al ni grandan fidon por la dua duono de la Ludoj,\" aldonis Perurena.\n\nLi laŭdis la malferman ceremonion: \"Ĝi estas sperto, kiun neniu el ni forgesos, kaj ĝi starigis novan normon por la resto de la historio de la Mondaj Ludoj.\"\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/13/content_118023808.htm", "title": "Misgviditaj doganmilitoj fragmentas tutmondiĝon", "published": "2025-08-13 00:00:00", "content_text": "de Dan Steinbock*\n\nKun siaj misgviditaj doganmilitoj, la usona registaro ne nur fragmentas la sepjardekojn da tutmondiĝo, sed ankaŭ kontribuis al geopolitikaj streĉiĝoj, kiuj helpis la leviĝon de faŝismo en la 1930-aj jaroj.\n\nTiam, la Smoot-Hawley Tarif-Leĝo en 1930 estis misgvida respondo al la ekonomia kraŝo en tiu epoko. Kion ĝi gajnis mallongtempe, ĝi perdis longtempe. Ĝi rezultigis nek stabilecon nek prosperon de Usono. Anstataŭe, ĝi kontribuis al malstabileco kaj plifortigis la ekonomian malbonfarton, kaj tiel venis la dua mondmilito.\n\nNuntempe, la unua raŭndo de tarifoj de la usona registaro fokusiĝis ĉefe al Kanado, Meksiko kaj Ĉinio. La tarifoj influas varojn valorajn je 1.4 duilionoj da dolaroj, tio estas ĉirkaŭ 3.5-oble pli ol la varoj influitaj en la tarifoj de 2017-2018.\n\nLa dua raŭndo komenciĝis per la \"reciprokaj tarifoj\" de la Blanka Domo. Koncepte, la tarifoj de la usona registaro estas sufiĉe unupartiaj, mankhavaj kaj malĝuste kalkulitaj, tio estas trudaj, kontraŭleĝaj kaj miskalkulitaj.\n\nPoste, la Blanka Domo asertis, ke \"ĉiu lando en la mondo volas fari interkonsenton kun Usono\". Sed tio ne okazis. Anstataŭe, la reciprokajn tarifojn sekvis serio da reprezaliaj agoj, kiuj anoncis la daŭrantan trian raŭndon de tarif-militoj.\n\nTamen, sub la usonaj tarif-atakoj, multaj ekonomioj estis devigitaj fari interkonsentojn kun la lando. Mallongtempe, ili povus kontribui dekojn da miliardoj da dolaroj al la usona ekonomio. Sed longtempe, tiaj timigaj taktikoj kostos al la usona ekonomio centojn da miliardoj da dolaroj, minacos tutmondiĝon kaj erozias la regulbazitan internacian komercan ordon.\n\nAnstataŭ konstrui multflankan fronton kontraŭ komerca protektismo, okcidentaj potencoj celis trankviligi la unuan ofic-periodon de Donald Trump, kio kuraĝigis la usonajn komercajn \"carojn\" kaj kontribuis al la fatala decido de la registaro de Joe Biden ne inversigi la decidojn de sia antaŭulo pri tarifoj.\n\nLa rezulto estos malheliĝanta ekonomia bildo, kiu povus konduki al \"granda korekto\" en la usona merkato, kio la grandaj investbankoj de Usono nun avertas siajn klientojn.\n\nRedaktoro: Xie Ruifeng\n\n*La aŭtoro estas fondinto de la konsult-serva kompanio Difference Group kaj li laboris ĉe la Instituto de Barato, Ĉinio kaj Usono.\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/14/content_118025538.htm", "title": "Kiaj estas medaloj de la Mondaj Ludoj 2025?", "published": "2025-08-14 00:00:00", "content_text": "La laŭvorta nomo de la medaloj de la Mondaj Ludoj 2025 estas \"bambua lumo\", kies prononco en la ĉina lingvo similas al \"kur-sekvi lumon\".\n\nLa formo de la medalo baziĝas sur la konata granda pando \"Shubao\". Sur ĝia gronta flanko, la okulfrapa sport-emblemo estas en la centro. Ĉirkaŭ la logotipo estas ĝia nomo, en la angla kaj ĉina lingvoj. Perfekte fandiĝas en la dezajno motivoj el la suno kaj senmorta birdo kaj tavoloj da silueto de la gastiganta urbo.\n\n\"Centre sur la dorso troviĝas ĉi-jara logotipo, inspirita de bambuo -- simbolo de persistemo kaj integreco. La logotipo, formita el bambuaj artikoj kaj folioj, reprezentas la senĉesan klopodon de sportistoj al pli alta nivelo.\" La dezajno montras la aspiron de Chengdu pri paco kaj amikeco.\n\nOni povas porti la du-flankan medalon ambaŭmaniere: aŭ memstare, aŭ kiel kolĉenan pendaĵon. Tiu dezajno permesas al medalistoj dividi siajn ĝojojn de venko kun amikoj aŭ familianoj.\n\nRedaktoro: Gao Shuyuan\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/14/content_118025854.htm", "title": "Ĉin-eŭropa kargotrajno jam funkciis 3 055 fojojn en 2025", "published": "2025-08-14 00:00:00", "content_text": "Laŭ la buroo de la Ĉina Fervoja Grupo en Xi'an, ĉefurbo de Shaanxi-provinco, en la unua duonjaro de 2025 la ĉin-eŭropa kargotrajno jam funkciis 3 055 fojojn, atingante 28.8% jaran kreskon; kaj la totala pezo de transportitaj varoj en tiuj trajnoj ekveturitaj el Xi'an jam atingis 3.45 milionojn da tunoj, je kresko de 34.8% kompare kun tiu de la antaŭa jaro. La ŝlosilaj indikoj de la kargotrajno, ekzemple la nombro de vetur-fojoj, transport-kapablo kaj kesta varoŝarĝo restas antaŭaj de la tuta lando.\n\nMa Jun, ĉefreguliganto de la supre menciita buroo, diris: \"En la dua duono de la jaro, ni daŭrigos efikan, oportunan, sekuran, rezisteman, memregeblan kaj novigan ĉin-eŭropan kargotrajnon. Ni celas akceli la disvolviĝon de la strukturo 'koridoro + trafik-nabo + reto'.\"\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/15/content_118027628.htm", "title": "Urtiin Duu, tradicia mongola popola longa kanto de Ĉinio", "published": "2025-08-15 00:00:00", "content_text": "La Urtiin Duu aŭ longa kanto estas unu el la du ĉefaj formoj de mongolaj kantoj, la alia estas la mallonga kanto (Bogino Duu). Kiel rita esprim-formo asociita kun gravaj celebradoj kaj festoj, Urtiin Duu ludas apartan kaj honoritan rolon en la mongola socio. Ĝi estas prezentita ĉe geedziĝo, inaŭguro de nova hejmo, naskiĝo de infano, markado de ĉevalidoj kaj aliaj sociaj eventoj gravaj por la komunumoj de la Interna Mongolio. Urtiin Duu ankaŭ aŭdeblas ĉe la festo prezentanta luktadon, arkpafadon kaj ĉevalvetkuron.\n\nUrtiin Duu estas lirika ĉanto, kiu karakteriziĝas per abundo da ornamado, falseto, ekstreme larĝa voĉa gamo kaj libera kompona formo. La altiĝanta melodio estas malrapida kaj konstanta, dum la falanta melodio ofte estas interkaptita de vigla ritmo. Prezentadoj kaj komponaĵoj de Urtiin Duu estas proksime ligitaj al la pastorala vivmaniero de mongolaj prauloj.\n\nĜenerale kredite, ke ĝi originis antaŭ 2 000 jaroj, Urtiin Duu estis registrita en literaturaj verkoj ekde la 13-a jarcento. Riĉa diverseco de regionaj stiloj estis konservita ĝis hodiaŭ, kaj prezentadoj same kiel nuntempaj komponaĵoj ankoraŭ ludas gravan rolon en la socia vivo de mongoloj.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/21/content_118031069.htm", "title": "Ekspozicio pri venko de la Monda Kontraŭfaŝisma Milito okazos sur usona aviadilŝipo USS Hornet", "published": "2025-08-21 00:00:00", "content_text": "Okaze de la 80-a datreveno de la venko de Ĉinio en la Kontraŭjapana Rezistmilito kaj la Monda Kontraŭfaŝisma Milito, elektitaj oficistoj kaj komunumestroj el la Golfa Regiono de San-Francisko okazigis gazetaran konferencon en San-Joseo, Usono la 13-an de aŭgusto. La konferenco enkondukis ilian eventon -- ekspozicio sur la aviadila ŝipo USS Hornet en aŭklando, Kalifornio, la 30-an de aŭgusto, celante rememorigi la kunlaboron kaj amikecon inter Ĉinio kaj Usono por komuna venko dum la dua mondmilito.\n\nLaŭ Li Jingfen, kunorganizanto de la evento, en la forumo okazonta tiutage partoprenos dulandaj historiistoj kaj invititoj, inkluzive de iama soldato de la usona volontula grupo Flugantaj Tigroj (angle: Flying Tigers) kaj posteuloj de generalo Joseph Warren Stilwell. Krome, okazos kultura programo, inkluzive de muzika kancerteto, fotoekspozicio, prezentado de 48 milit-rilataj kostumoj desegnitaj de la organiza komitato. Ĉiuj prezentistoj estas lokaj volontuloj.\n\nWang Jiefu, sponsoro de la kostuma prezentado kaj unu el la prezidantoj de la organiza komitato, posedas restoracion, kiu servas yunan-stilan rizvermiĉelon en la golfa regiono. Li rakontis, ke antaŭ 80 jaroj soldatoj de la Flugantaj Tigroj foje manĝis rizvermiĉelon dum sia restado en Yunnan-provinco, Ĉinio. Tiu plado fariĝis simbolo de amikeco inter la lokaj loĝantoj kaj la usonaj soldatoj.\n\nJonathan Ginsberg, direktoro de la Asocio de Monda Ĝemelaj Urboj, deklaris:\"Antaŭ 80 jaroj, en epoko de granda suferado por la homaro, la usona kaj ĉina popoloj staris unuece. Ni memoru la heroajn pilotojn de la 'Flugantaj Tigroj', kiuj riskis siajn vivojn super ĉina ĉielo, kaj la sindoneman ĉinan popolon, kiu subtenis la aliancanojn diversmaniere. Historio instruas al ni, ke vera interpopola amikeco naskiĝas ne nur en momentoj de venko, sed ankaŭ en la komuna batalado kontraŭ defioj -- kaj ĝi profundiĝas per reciproka respekto kaj komuna perspektivo pri estonteco.\"\n\nLa partoprenantoj esprimis la esperon, ke ambaŭ landoj daŭrigu la heredaĵon de amikeco el la dua mondmilito, profundigu reciprokan komprenon, plifortigu konsenton kaj antaŭenpuŝu la amikecon inter la du popoloj.\n\nRedaktoro: Gao Shuyuan\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/21/content_118036365.htm", "title": "Kiel ĉinaj \"sorĉistoj\" faras turismon? Kaifeng – La \"magia\" leciono de la ĉina turisma industrio", "published": "2025-08-21 00:00:00", "content_text": "Post loĝado pli ol du jarojn en Ĉinio, mi havis la ŝancon viziti multajn lokojn de la lando. Laŭ mia opinio, la ĉina turismo estas tre bone planita, ĉiuj turismaj lokoj estas puraj kaj la prezoj tre raciaj. Ĉinoj ofte fieras pri la longa historio kaj diras, ke Henan estas la patro, dum Shaanxi estas la patrino, ambaŭ la du lokoj estas simboloj de la origino de Ĉinio.\n\nRivero en la parko Qingming Shanghe\n\nAntaŭ nelonge, mi vizitis la provincon Henan. Mi pasigis kelkajn tagojn vizitante Luoyang kaj Kaifeng. Inter ĉiuj urboj, kiujn mi vizitis en Ĉinio, Kaifeng estas malriĉa je turismaj rimedoj, sed ĝi estas plej lerta je turisma disvolviĝo. Kvankam Kaifeng estas 4 100-jaraĝa antikva urbo de Ĉinio, antaŭe konata kiel la ĉefurbo Bianjing de la Norda Song-dinastio (960-1127), la impreso de turistoj kiel mi, estas, ke la urbo aspektas malnova, polvokovrita kaj kun malmultaj verdaj arboj, sen multaj vidindaĵoj aŭ historiaj restaĵoj kiel aliaj urboj, tamen la maniero, kiel ĉi tiu urbo faras turismon, vere impresis min. Por mi, Xi'an estas kiel 2D-a muzeo, dum Kaifeng estas kiel 4D-a filmo, kie mi povas reale sperti la pasintecon.\n\nDo kiel ĉi tiu urbo allogas turistojn, kiam proksime estas la fama antikva ĉefurbo Luoyang, kaj iom pli fora estas la fama antikva ĉefurbo Xi'an kun la terakota armeo kaj la maŭzoleo de la unua imperiestro de Qin-dinastio (221.a.K-206.a.K)? Jen la kialoj:\n\nParko Qingming Shanghe: Nacia trezoro fariĝis \"check-in-turismejo\"\n\nLa sekreto kuŝas en la parko Qingming Shanghe -- 40-hektara turisma zono, kiu rekreas la majstran pentraĵon\n\nLaŭlonge de la Rivero dum Qingming-festo\n\n, farita antaŭ pli ol 900 jaroj kaj agnoskita kiel memoraĵo de monda registro de UNESKO.\n\nLa pentraĵo longas je 5.28 metroj kaj larĝas je 24.8 centimetroj, prezentante 814 homojn, 60 bestojn, 20 ŝipojn kaj 30 konstruaĵojn de la ĉefurbo Bianjing. En Kaifeng, ĉi tiu pentraĵo estas \"pligrandigita\" al vivanta antikva urbo, inkluzive artefaritan river-sistemon, antikvajn konstruaĵojn, komercan straton kaj centojn da vidindaĵoj kaj artaj spektakloj. Ĉiuj konstruaĵoj kaj arkitekturoj estas rekonstruitaj laŭ la pentraĵo kaj historiaj dokumentoj, tio donas al vizitantoj la senton, ke ili paŝas en pentraĵo kaj vivas en antikva ĉina urbo.\n\nTranshistoria  sperto\n\nDe mateno ĝis noktomezo, turistoj ne nur \"rigardas\" sed \"vivas\" en la song-dinastia atmosfero. Multaj klasikaj ĉinaj literaturoj kaj filmoj estas realisme rekreitaj. Antikva konata generalo Yue Fei kondukas armeon en batalo, antikva juĝisto Bao Zheng juĝas en tribunalo, herooj de Liangshan atakas malliberejon. Precipe, vespere oni povas spekti fajraĵojn kaj feran fajron. Fera fajro estas prezentado, kie fandita fero aŭ gisfero (varmigita ĝis 1 500 gradoj) estas batata per bastonoj, kreante brilajn fajrerojn en la aero.\n\nPor plibonigi la sperton, turistoj povas transformi sin en virtualajn heroojn per ludoj kiel poeziaj konkursoj, pafado per pafarko, aŭ provi sian sorton en antikva kazino. La manĝejoj laŭ la strato liveras multajn bongustajn manĝaĵojn kiel kaifeng-baozi-on kaj maltozon -- manĝaĵojn menciitajn en la pentraĵo. Por pliigi la aŭtentikecon, ĉiuj dungitoj -- de purigistoj ĝis aktoroj -- surhavas antikvajn kostumojn, kaj la turisma zono instigas vizitantojn ankaŭ porti antikvajn kostumojn.\n\nLa leciono de Kaifeng: Malnova sed ne kaduka\n\nSen terakota armeo kiel Xi'an, sen grandaj palacoj kiel Pekino, Kaifeng tamen allogas 105 milionojn vizitantojn en 2024. La sekreto estas transformi \"mankon\" en \"unikon\". Ĉe ili eble mankas veraj historiaj restaĵoj, sed ili rekreas \"historiajn spertojn\". Kaifeng pruvas, ke heredaĵo ne estas la sola ŝlosilo por sukceso en kultura turismo. Kreema rakontado, bone planitaj investoj kaj respekto al klienta sperto estas la vera \"magio\". Rezulte, la urbo iam forgesita nun fariĝis la ĉefa \"sorĉisto\" de la ĉina turisma industrio -- kie la pasinteco ne nur konserviĝas, sed ankaŭ... renaskiĝas.\n\nVerkita de BUI HAI MUNG (Vjetnamio)\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/21/content_118036690.htm", "title": "Xi Jinping ĉeestis ceremonion por 60-a datreveno de Xizang-a Aŭtonoma Regiono", "published": "2025-08-21 00:00:00", "content_text": "Antaŭtagmeze de la 21-a de aŭgusto ĉe la Potala Palaco, Lasao, ĉina prezidanto Xi Jinping, ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komisiono, ĉeestis la ceremonion por la 60-a datreveno de fondiĝo de Xizang-a Aŭtonoma Regiono, kune kun preskaŭ 20 000 kadroj kaj invititoj de diversaj etnogrupoj de Xizang.\n\nAntaŭ la ceremonio por la 60-jariĝo de la aŭtonoma regiono, Xi Jinping aŭskultis laborraporton de la partia komitato kaj registaro de la regiono, kaj diris pri konstruado de moderna socialisma nova Xizang, kiu estas unueca, prospera, civilizita, harmonia kaj bela.\n\n(el ĈRI)\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/22/content_118037914.htm", "title": "Nemateriaj kulturaj heredaĵoj bone konservataj en Xizang", "published": "2025-08-22 00:00:00", "content_text": "Depost la fondiĝo de Xizang-a Aŭtonoma Regiono, la lokaj nemateriaj kulturaj heredaĵoj estas bone konservataj kaj produktataj dum la pasintaj 60 jaroj. Jen la fotoj pri tibetaj kostumoj, dancadoj kaj operaj prezentadoj.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/22/content_118037944.htm", "title": "Pejzaĝoj de pontoj sur rivero de Lasao", "published": "2025-08-22 00:00:00", "content_text": "Ĉe la 60-a datreveno de fondiĝo de Xizang-a Aŭtonoma Regiono, oni fotis la pontojn sur la rivero de Lasao, ĉefurbo de la regiono de Ĉinio.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/25/content_118036603.htm", "title": "Naskiĝoj de tibetaj antilopoj -- tiom da sekretoj!", "published": "2025-08-25 00:00:00", "content_text": "Ĉiujare de majo ĝis aŭgusto estas la plej vigla sezono de Hoh Xil: Dum la mallonga somero, diversaj sovaĝherboj prosperas; sovaĝaj tibet-azenoj kaj poefagoj manĝadas por dikigi sin. Sed la plej okulfrapa besto estas la tibeta antilopo. Ekde frua majo, dekmiloj da tibetaj antilopoj pilgrimis el ĉiuj direktoj al la bordoj de Zhuonai-lago por akuŝi.\n\nFakte, ĉe la lago ĉiuj tibetaj antilopoj estas femalaj!\n\nLian Xinming estas esploristo ĉe la Instituto de Nordokcidenta Altebenaĵa Biologio sub la Ĉina Akademio de Sciencoj. Li studas tibetajn antilopojn por pli ol 20 jaroj. Li klarigis, ke plenkreskaj tibetaj antilopoj vivas en apartaj grupoj, krom en la pariĝa sezono. Tio signifas, ke masklaj kaj femalaj tibetaj antilopoj kuniĝas, nur kiam ili estas pariĝantaj, kaj kutime ili vivas aparte, ĉiu en sia propra grupo.\n\nLian Xinming diris, ke masklaj tibetaj antilopoj ĝenerale ne migras distance, kaj la inseksaj ĉiam vivas en grupoj kaj kolektive moviĝas en naskosezono -- Ili vojaĝas de malproksime al la bordoj de Zhuonai-lago en Hoh Xil.\n\nVintro estas la \"amsezono\" por tibetaj antilopoj. Tiutempe, masklaj tibetaj antilopoj, krom siaj longaj kornoj, fariĝas pli malhelaj ĉe la vizaĝoj kaj antaŭaj membroj. Por gajni la favoron de \"amantinoj\", ili konstante batalas.\n\nPost mallonga romantikeco, la tibetaj antilopoj denove apartiĝas. Viraj idoj naskitaj la antaŭan jaron aliĝas al la grupo de sia patro, dum la patrinoj, kun siaj inaj idoj,  preparas por estontaj migradoj kaj naskoj.\n\nKiam la somero alproksimiĝas, disaj femalaj tibetaj antilopoj komencas kolektivi en Hoh Xil por la ĉiujara migrado.\n\nLa migrado de la tibetaj antilopoj estas malfacila, survoje estas ĝenoj de akregaj rokoj, ŝtormoj miksitaj kun neĝoego kaj atakoj de sovaĝaj bestoj. Tamen, ili konstante sekvas la saman templinion kaj itineron, jaron post jaro, senhezite antaŭeniras. Tia persistemo estas kaj admirinda kaj enigma, altirante sciencistojn malkovri la sekretojn.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/25/content_118037885.htm", "title": "Kiel fremduloj aĉetumis en Ĉinio en la unua duono de 2025?", "published": "2025-08-25 00:00:00", "content_text": "Ekde la komenco de 2025, por fremduloj, \"vojaĝo al Ĉinio\" fariĝis eĉ pli populara, kaj \"aĉetado en Ĉinio\" daŭre kreskis. Datumoj publikigitaj de la Administracio pri Impostado de Ĉinio montras, ke de januaro ĝis junio, la nombro de forir-impost-repagaj butikoj duobliĝis, superante 7 200. La nombro de vizitantoj, kiuj ricevis impostrepagojn, kreskis je 186% kompare kun la pasinta jaro, kaj la vendokvanto de impostrepageblaj varoj kaj la monsumo de impostrepagoj kreskis je 94.6% kaj 93.2% respektive kompare kun tiuj de la pasinta jaro.\n\nEkde la 1-a de julio, gvidata de la novigita politiko pri repagoj de forir-impostoj, ne nur pli da altkvalitaj vendejoj liveras novajn produktojn, sed ankaŭ aperis en diversaj lokoj por impost-repagoj por altiri konsumadon. Inter pli ol 1500 vendejoj de Pekino kun repagoj de forir-impostoj, ĉinaj markoj okupas 40%. En Ŝanhajo, de atelieroj pri nemateria kultura heredaĵo ĝis la ĉefvendejoj de internaciaj markoj, pli ol 1400 vendejoj kun repagoj de impostoj estigis servan reton por vizitantoj. Disvolvi repagojn de forir-impostoj estas ŝlosila ilo por akceli konsumon kaj altnivelan pordmalfermon.\n\nLa impost-repaga aplikaĵo, utiligante teknikojn kiel bildrekono kaj regulkontrolo, optimumigis la procezon de repagaj petoj, antaŭrajtigon de kreditkartoj kaj repagan kontrolon. Tiuj liveras facilan repagsperton de komercistoj kaj internaciaj vojaĝantoj.\n\nSun Kunpeng, lektoro ĉe la Kolegio pri Financo kaj Impostado sub la Centra Universitato pri Financo kaj Ekonomiko, diris, ke oni devos multigi la vendejojn liverante mergajn aĉetspertojn kaj plurlingvan servon. Kaj instigi internaciajn luksajn markojn kunekzisti kun tradiciaj ĉinaj markoj, fokusiĝi al ampleksa kovrado de produktoj kulturaj kaj teknologiaj -- oni devus plifortigi subtenon al popularaj kulturaj heredaĵaj produktoj, al reprezentantaj produktoj kun lokaj karakteroj, kaj al teknologiaj produktoj kiel flugrobotoj kaj inteligentaj porteblaj aparatoj, por helpi pli da altkvalitaj produktoj eniri en la internacian merkaton. Por fremduloj, de eniro en la landon kun esperplena atendo ĝis foriro post aĉetado, ĉiu glata paŝo estas grava. \"Poste, ni devos antaŭenigi transprovincan reciprokan rekonon, establi altnivelan kunordigan mekanismon, vastigi forir-metodojn kaj prove inkludi krozoŝipajn havenojn en la impost-repagan sistemon, celante doni pli grandan facilon por transmaraj vojaĝantoj,\" diris Sun Kunpeng.\n\nDe silko, teo kaj tradiciaj porcelanaĵoj ĝis fasonaj ĉinaj varoj, kulturaj kaj kreivaj produktoj kaj altteknologiaj produktoj, fremduloj havas pli da aĉeteblecoj en Ĉinio. Serio de optimumigaj aplikoj por foriraj impost-repagoj, inkluzive de diversaj pagmanieroj, glata faktur-eldono kaj rapidaj impostrepagaj procezoj, fariĝis alia grava faktoro por konsumado de fremdaj vizitantoj.\n\nRedaktoro: Xie Ruifeng\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/26/content_118038226.htm", "title": "Kia sekura Ĉinio estas? -- Spertoj de eksterlandanoj loĝantaj en Ĉinio", "published": "2025-08-26 00:00:00", "content_text": "Mi estas vjetnama civitano, kiu vivas kaj laboras en Ĉinio por pli ol du jaroj. Dum ĉi tiu periodo mi loĝis ĉefe en Pekino kaj ankaŭ havis ŝancon viziti multajn aliajn urbojn kiel Ŝanhajo, Hangzhou, Dunhuang, Urumĉio, Zhangjiajie ktp. Miaj spertoj, ĉu en grandaj urboj, ĉu en lokaj regionoj, kondukis min al klara konkludo: Ĉinio estas tre sekura lando.\n\nMia vizito al Wangxiangu en Jiangxi-provinco\n\nPersona sperto: De maltrankvilo al trankvilo\n\nKreskante en Vjetnamio, mi kutimis esti singardema, kiam mi eliris nokte. Rakontoj pri raboj aŭ atakoj kontraŭ taksiaj ŝoforoj aŭ pasaĝeroj ankoraŭ fojfoje aperis. En iuj sudaj urboj de Vjetnamio, eĉ dumtage, ŝteloj kaj raboj okazas, precipe en homplenaj lokoj.\n\nAntaŭ ol veni al Ĉinio, mi iom zorgis pro negativaj novaĵoj pri sudorient-aziaj virinoj trompitaj por veni ĉi tien. Tamen, post mia alveno al Ĉinio, mi estis tre surprizita de la nivelo de sekureco en la lando. Mi povis piediri hejmen nokte sen ajna zorgo. Dum la tempo en la universitato, mi ofte lasis miajn komputilon, librojn kaj personajn aĵojn en la klasĉambro, forirante inter lecionoj sen timo pri ŝtelo. En lernejoj kaj loĝkvartaloj ofte estas gardistoj dumtage deĵorantaj. Biciklaj kaj motorciklaj parkejoj preskaŭ neniam spertas ŝtelon. Tio estus malfacile imagebla en Vjetnamio, kie ni preskaŭ neniam kuraĝus lasi valoraĵojn ekstere, ĉar ili povus esti ŝtelitaj en ajna momento.\n\nPublika bicikloparkejo\n\nPublika transporto: Strikte kontrolata, preskaŭ absolute sekura\n\nUnu el la plej fortaj impresoj por mi estas la sekureco de la publika transporta sistemo -- precipe la metroo kaj la altrapida trajno. Male ol multaj landoj, kie okazis tranĉil-atakoj, ĝenadoj aŭ eĉ bombadoj en publikaj transportiloj, en Ĉinio spite al la vasta reto de metrooj kaj altrapidaj trajnoj kun ekstreme alta pasaĝera denseco, mi neniam spertis perfortan incidenton en la publika transporto.\n\nAntaŭ eniron en iun stacion -- ĉu de metroo, ĉu de altrapida trajno -- pasaĝeroj devas trapasi striktajn sekureckontrolojn similajn al tiuj en flughavenoj. Tio estas efika rimedo por preventi eblajn danĝerajn situaciojn.\n\nSekureckontrolo antaŭ eniro en metroon\n\nKiam mi mendas taksion, mi uzas popularajn aplikaĵojn. La aplikaĵoj montras informojn pri la ŝoforo, veturil-numeron, itineron, kaj ebligas dividi la vojaĝon rekte kun miaj familianoj. Ĉi tiuj mezuroj donas al mi plenan trankvilon, eĉ nokte.\n\nCifereca sekureco kaj protekto en la cifereca vivo\n\nĈinaj Wechat-kontoj\n\nKompreneble, interretaj fraŭdoj ankoraŭ ekzistas -- samkiel ĉie en la mondo -- sed la maniero kiel Ĉinio traktas ilin, pere de antaŭzorga propagando kaj rapida reagado de la aŭtoritatoj, igas min senti min protektata, eĉ kiel fremdulo.\n\nAmikeco de homoj\n\nMultaj opinias, ke fremduloj estus diskriminacie traktataj aŭ estus suspektitaj en aliaj landoj, sed mia sperto en Ĉinio estas tute male. Dum mia vivo en Ĉinio, oni ĉiam traktis min afable, eĉ foje privilegie. Unu el la kialoj, kiujn mi plej ŝatas la lokon, estas la afableco de la lokaj homoj. Dum vojaĝoj al la nordorientaj, okcidentaj aŭ sudaj regionoj, kiam homoj eksciis, ke mi estas fremdulo, ili ofte proponis helpon, montris vojon aŭ rekomendis lokajn manĝaĵojn.\n\nMia vizito al la Interna Mongolio\n\nMi ankoraŭ klare memoras, kiam mi forgesis mian telefonon en trajno, mi simple kontaktis la klientservon de la bileta aplikaĵo -- ili tuj kunlaboris kun trajna personaro por retrovi ĝin, kaj la sekvan tagon alia trajno liveris la telefonon reen, kiel promesite. Alifoje, kiam mi perdis telefonon en taksio, mi vokis al mia numero -- la ŝoforo respondis, konfirmis, ke li trovis ĝin, kaj tuj transdonis ĝin al la plej proksima policejo. Ene de 30 minutoj, la polico vokis min kaj redonis mian telefonon. Tiaj spertoj tre impresis min -- ne nur pro la sekureco, sed ankaŭ pro la travideblo kaj efikeco de la sistemo.\n\nForgesita telefono en trajno\n\nVidpunkto de internaciaj amikoj\n\nMi ne estas la sola kun tia impreso pri la sekureco en Ĉinio. Amiko el Germanio, post vojaĝo kun sia familio, ekkriis: \"Ĉinio estas mirinda! La sekureco ĉi tie superas mian imagon. Tio estus neebla en Eŭropo.\"\n\nAlia amikino el Maroko diris: \"En mia lando, virinoj kutime ne kuraĝas eliri nokte sole. Sed ekde kiam mi transloĝiĝis al Ĉinio, mi tute libere moviĝas je ajna horo de la tago.\"\n\nDatumoj\n\nLa sekureco de Ĉinio ne nur estas persona sperto mia, sed ankaŭ estas pruvita per fakta statistiko. Laŭ la datumoj publikigitaj de la ĉina registaro, en 2023 la nombro de krimaj kazoj iniciatitaj de la publika sekureca organo tutlande malpliiĝis je 4.8% kompare kun tiu en 2022. Dum la unuaj sep monatoj de 2024 ĉi tiu cifero plu falis je 30.1% kompare kun la sama periodo de la antaŭa jaro. La kazoj de telefonaj kaj interretaj fraŭdoj ankaŭ malpliiĝis je 23.8%. La solvoprocento de murdokazoj atingis preskaŭ absolutan nivelon -- 99.94%. La loĝantara sento pri sekureco atingis 98.2%, kaj restis super la nivelo de 98% dum kvar sinsekvaj jaroj. La supraj ciferoj pruvas, ke Ĉinio estas vere sekura lando.\n\nKial Ĉinio estas tiel sekura?\n\nGrava faktoro estas la ampleksa sistemo de videa monitorado kaj la konstanta ĉeesto de sekurecaj fortoj. Kameraoj troviĝas ĉie -- io polemikiga en iuj landoj -- sed ĉi tie ili kreas ordon kaj sekurecon. Kun pli ol 1.4 miliardoj da loĝantoj, tia teknologia rimedo estas necesa.\n\nKrome, la orientazia kulturo emfazas socian harmonion, la gravecon de \"socia opinio\" kaj respekton al leĝoj. Ĉi tiuj faktoroj instigas homojn konduti dece, kio kontribuas al malpli krima socio ol en multaj aliaj lokoj.\n\nKaj el mia vidpunkto kiel fremdulo loĝanta ĉi tie, Ĉinio eble ne estas perfekta, sed sendube estas unu el la plej sekuraj lokoj, kie mi iam vivis. La ĉina modelo -- kombino de teknologio, severa jursistemo kaj kultura konduto -- estas io, kion multaj aliaj landoj povus lerni.\n\nSe vi pensas pri translokiĝo, studado aŭ vojaĝado al Ĉinio, la sekureco -- almenaŭ laŭ mia sperto -- ne estas la afero necese zorgata de vi.\n\nVerkita de Bui Hai Mung\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/27/content_118045122.htm", "title": "Muzeo pri Pagoda Kulturo en Xuchang", "published": "2025-08-27 00:00:00", "content_text": "En la urbo Xuchang de Henan-provinco, centra Ĉinio, troviĝas bela historia pagodo Wenfeng, konstruita en Ming-dinastio (1368-1644). Krom esti konata vidindejo de la urbo, tiu pagodo ludis gravan rolon en la historio. La antikva domo apud la pagodo estis transformita en muzeon pri pagoda kulturo, kies konservaĵoj kaj klarigoj pri historiaj kaj kulturaj trajtoj de tiu arkitektura tradicio estas surprize interesaj.\n\nEkstera korto de la muzeo\n\nBela ligna pagodo kun okangula bazo konservata en la muzeo\n\nPagodo originas el Barato kaj estis unue konstruita por gardi cindroperlojn trovitajn en la cindroj de la Budho. Sekvaj generacioj de budhanoj, memore al la Budho, konstruis pagodojn en aliaj lokoj kaj tiel estigis tradicion, kaj iom post iom la arkitekturo de pagodoj disiĝis tra la mondo.\n\nTurforma ceramikaĵo kun pentritaj floroj\n\nBriko kun desegno de du turoj, produktita dum Han-dinastio (206 a.K.-220)\n\nEn Ĉinio, pagodo iom post iom ligiĝis al la ĉina arkitektura tradicio kaj gajnis elementojn de religiaj kaj etnaj arkitekturoj de la lando, rezultinte en granda diverseco de pagodoj kun malsamaj desegnoj kaj el malsamaj materialoj. Pagodoj fariĝis gravaj elementoj de ĉinaj pejzaĝoj kaj kontribuis por disvolvado de religio, pentrarto, skulptado, arkitekturo kaj kaligrafio, tiel ke ĉiu antikva ĉina pagodo konservas unikan ĉarmon kaj profundan histori-kulturan signifon.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Kia sekura Ĉinio estas? -- Spertoj de eksterlandanoj loĝantaj en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/27/content_118045139.htm", "title": "Ekfunkciis amaskomunikila centro por eventoj de 80-a datreveno de venko kontraŭ faŝismo", "published": "2025-08-27 00:00:00", "content_text": "La amaskomunikila centro por la memoreventoj pri la 80-a datreveno de la Venko de Ĉinio en la Kontraŭjapana Rezistmilito kaj la Monda Kontraŭfaŝisma Milito malfermiĝis la 27-an de aŭgusto.\n\nLa amaskomunikila centro prizorgas gazetarajn akreditaĵojn kaj donas intervjuajn oportunojn por kaj ĉinaj kaj eksterlandaj ĵurnalistoj. Ĝi ankaŭ liveros teknikan subtenon, referenc-materialojn kaj helpon pri raportaj aferoj.\n\nLa ligilo de la anglalingva versio de la retejo, vizitebla de eksterlandanoj, estas\n\nhttps://www.kzjn80.cn/english/index.html\n\n.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia sekura Ĉinio estas? -- Spertoj de eksterlandanoj loĝantaj en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/28/content_118045201.htm", "title": "ŜKO: Nova poemo de harmonio -- ĉe la pintkunveno de Tianjin", "published": "2025-08-28 00:00:00", "content_text": "En la 31-a de aŭgusto kaj la 1-a de septembro, la plej granda pintkunveno de la Ŝanhaja Kunlabora Organizo (ŜKO) okazos en Tianjin, Ĉinio. Kiel la plej popolriĉa, geografie vasta kaj ampleksa regiona organizo de la mondo, ŜKO kunigas diversajn civilizaciojn kaj grandan nombron da kulturaj interagoj, kaj fariĝis platformo por reciproka lernado, paca kunekzisto kaj kunlaborado.\n\nĈin-eŭropa kargotrajno, nova \"Silka Vojo\" de ŜKO\n\nĈiutage ŝarĝoplenaj trajnoj forveturas el la Norda Fervoja Kontenera Centro de Tianjin al pluraj landoj, inkluzive de Kazaĥio kaj Taĝikio. Tianjin, marborda urbo de Ĉinio, estas konata kiel havena urbo por ŜKO-landoj kaj unu el la dek plej gravaj havenoj de la mondo. Tio igis Tianjin la deirpunkto por multaj trajnoj inter Ĉinio kaj Eŭropo (aŭ Centra Azio) kaj grava centro kunligante ŜKO-landojn kun la tutmonda merkato.\n\nEkde 2013, Tianjin funkciigis pli ol 7 300 kargotrajnojn inter Ĉinio kaj Eŭropo (aŭ Centra Azio). En la unua duono de 2025, la dogana zono de Tianjin funkciigis 365 kargotrajnojn inter Ĉinio kaj Eŭropo (aŭ Centra Azio), je 18.4% pli multe kompare kun la pasinta jaro.\n\nDe Tianjin oni alportas varojn al la eŭrazia kontinento, samtempe la haveno de Tianjin aktive disvolvas centraziajn varojn, kiel grenoj kaj mineraloj, kreante \"elirejon\" al la internacia merkato por la landoj en la centro de Eŭrazio.\n\nKomerca kunlaboro de ŜKO\n\nEn 2024, la komercado inter Ĉinio kaj ŜKO-aj membroj, observ-membroj kaj dialogaj partneroj atingis rekordan sumon de 890 miliardoj da usonaj dolaroj, kio okupas 14.4% de la totala ekstera komerco de Ĉinio. Antaŭ la fino de 2024, la totala investo de Ĉinio al la supremenciitaj membroj de ŜKO superis 140 miliardojn da usonaj dolaroj, kaj la akumulita monsumo de novsubskribitaj kontraktoj de projektoj en tiuj landoj superis 1 duilionon da usonaj dolaroj.\n\nLaŭ datumoj de la Komerca Oficejo de Tianjin, en 2024 la totala importa kaj eksporta monsumo de Tianjin kun ŜKO-landoj atingis 89.5 miliardojn da juanoj (= 12.5 miliardoj da usonaj dolaroj), la jara kresko atingis 21.9%. Antaŭ la fino de 2024, la akumulita investo de Tianjin al ŜKO-landoj atingis 2.43 miliardojn da usonaj dolaroj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia sekura Ĉinio estas? -- Spertoj de eksterlandanoj loĝantaj en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/28/content_118046949.htm", "title": "Ĉinio urĝas Japanion rekte alfronti kaj pripensi sian historion de agreso", "published": "2025-08-28 00:00:00", "content_text": "La 26-an de aŭgusto la Ministerio de Eksterlandaj Aferoj de Ĉinio prezentis seriozajn traktadojn al Japanio pri ĝiaj negativaj diroj rilate al la granda ceremonio de Ĉinio por marki la 80-an datrevenon de la Venko de Ĉinio en la Kontraŭjapana Rezistmilito kaj la Monda Kontraŭfaŝisma Milito.\n\nParolante en regula gazetara konferenco, la proparolanto de la ministerio Guo Jiakun diris, ke la celo de la memoriga festo estas memori historion kaj konservi pacon. Li diris: \"Ĉiu lando, kiu alfrontas historion kun sincero, ne forgesas lecionojn el historio kaj estas vere dediĉita al paca disvolviĝo, ne dubos aŭ eĉ kontraŭos tion.\"\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Naskiĝoj de tibetaj antilopoj -- tiom da sekretoj! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/28/content_118047677.htm", "title": "Shouhengcheng-programo de Xiaogan, internacia nutraĵ-industrio de Ĉinio -- bildo pri modernigo de ĉina agrikulturo", "published": "2025-08-28 00:00:00", "content_text": "de BUI HAI MUNG\n\nMi estas vjetnama esperantistino, mi loĝas kaj laboras en Ĉinio por pli ol du jaroj. En tiu ĉi tempo, mi vizitis multajn lokojn, ĉefe belajn pejzaĝojn, historiajn monumentojn aŭ grandajn urbojn. Tamen mia lastatempa vojaĝo, kiel raportisto en gazetara delegacio en Hubei-provinco, donis al mi tute malsaman sperton. Anstataŭ antikvaj temploj aŭ majestaj montaroj, oni kondukis nin al aparta \"urbo\" -- grandega komerca centro de agriproduktoj, konata kiel Shouhengcheng-programo (ĉine Shouheng-urbo), aŭ centra ĉina internacia nutraĵ-industria nova \"urbo\". Tiu vizito ne nur malfermis al mi novan perspektivon pri la maniero, laŭ kiu Ĉinio reorganizas la agrikulturan sektoron, sed ankaŭ inspiras al ni multajn spertojn, kiujn aliaj landoj, inkluzive de Vjetnamio, povus lerni.\n\nBirdrigardo de Shouhengcheng\n\nGiganta \"legomkorbo\" de Ĉinio\n\nShouhengcheng en Xiaogan-urbo de Hubei-provinco estas konsiderata la plej granda \"legomkorbo\" de la provinco, kaj samtempe unu el la ĉefaj projektoj por la komerca cirkulado de agriproduktoj en centra Ĉinio. Ĝi ne estas simpla pogranda bazaro, sed komplekso, kiu kunigas produktadon, urban funkcion kaj merkatan konsumon, formante nodon inter farmistoj, entreprenoj kaj konsumantoj.\n\nLa programo situas en Xiaogan, je nur 30-minuta veturado al Wuhan-urbo, kaj estas proksime al gravaj aŭtovojoj kaj fervoja reto. La administranto klarigis al ni, ke ĝia \"tre klara\" geografia avantaĝo estas la ĉefa kialo, ke oni elektis la lokon. Shouhengcheng ne nur liveras produktojn al Hubei, sed ankaŭ ligas sin al ses provincoj de centra Ĉinio, iĝante kerna nodo en la regiona nutroĉeno. En la kunteksto de la ĉina urbanizado, ĉi tiu projekto signifas ne nur ekonomian valoron, sed ankaŭ lokan evoluon, kreante dekmilojn da laborpostenoj -- ĝis 50 000 dum la pintosezonoj.\n\nLa grandeco mem estas miriga: la unua fazo kovras 1 739 mu-ojn (ĉirkaŭ 116 hektaroj), kun funkcia areo de pli ol unu miliono da kvadrataj metroj, altirante pli ol 3 000 ĉefajn negocistojn el la tuta lando, kiuj komercas je pli ol 1 000 specoj de agriproduktoj, de legomoj, fruktoj, fiŝaĵoj kaj greno ĝis viando, ovoj kaj frostaj manĝaĵoj. Nur post jaro kaj duono da funkciado, la komerca varo jam superis 10 milionojn da tunoj.\n\nShouhengcheng\n\nLa projekto trapasis la procezon \"evoluvojo 4.0\". Komence, Shouheng estis nur nemoveblaĵa projekto (1.0); poste ĝi transiris al nutroĉena mastrumado (2.0); plivastiĝis al prilaborado, loĝistiko kaj e-komerco (3.0); nun ĝi celas ciferecan transformon (4.0), pere de filio de la kompanio Shouheng Tech, disvolvante granddatum-platformon \"Komerco tra Ĉielo kaj Tero\". Kiam mi aŭdis ilian parolon pri datumoj kaj artefarita intelekto, mi havis la senton, ke mi troviĝas en altteknologia firmao, ne en simpla agribazaro.\n\nKomerca modelo: Merkato + Ĉefaj Entreprenoj + Produktbazoj\n\nProfunde esplorante, mi malkovris, ke la esenco de Shouhengcheng kuŝas en ĝia modelo \"Merkato + Ĉefaj Entreprenoj + Produktbazoj\". La merkato funkcias kiel \"cerbo\", kiu konstante kolektas kaj analizas konsumdatumojn. La pli ol 3 000 ĉefaj entreprenoj tie rekte observas bezonojn, prezotendencojn kaj konsumkvantojn. Ĉiuj tiuj datumoj kunfluas en \"Inteligenta Centro\", tiel precize reflektas la realan postulon de konsumantoj.\n\nKomercaj aktivecoj en Shouhengcheng\n\nSur tiu bazo, Shouhengcheng gvidas la grandajn entreprenojn al subskribo de longdaŭraj kontraktoj kun produktbazoj, kreante stabilan nutroĉenon. La mekanismo \"produktado laŭ konsuma postulo\" reduktas troon aŭ mankon, samtempe certigas kvaliton kaj spureblecon. La bazoj mem transformas sian agrikulturon: ili ne plu plantadas spontanee, sed laŭ merkata kontrakto. Tio malpliigas riskojn por farmistoj kaj altigas kaj produktivecon kaj kvaliton.\n\nKiam la tri ringoj kuniĝas, la tuta valora ĉeno estas \"modernigita\". Konsumantoj ricevas stabilan provizon kun pli egala kvalito kaj malpli fluktuantaj prezoj; farmistoj ĝuas konstantan enspezon sen la timo pri trudaj mez-aĉetantoj; la entreprenoj havas certan liveradon por pogranda kaj detala komerco; lokaj registaroj certigas nutran sekurecon kaj daŭrigeblan agrikulturan disvolvon.\n\nDe regiona al tutmonda merkato\n\nShouhengcheng ne limiĝas al la interna merkato. La administrantoj emfazas la koncepton \"aĉeti tutmonde, vendi tutlande\": Ili importas ĉerizojn el Ĉilio, durianojn el Sudorienta Azio -- inter ili estas Vjetnamio -- kaj liveras ilin al ĉinaj konsumantoj je pli atingeblaj prezoj. Ili malfermis oficejojn en Sud-Ameriko kaj Sudorienta Azio por ligi la tutmondan provizon. Tio rememorigas min pri la ofte ripetiĝanta frazo \"savu stagnantan agriproduktojn\" en Vjetnamio, kiam agriproduktoj ne trovis eliron. Kial ni ne konsideras similan integran merkatan modelon, kie tutmonda datumo kaj loĝistiko povas gvidi la nacian produktadon?\n\nKomercaj aktivecoj en Shouhengcheng\n\nEkonomiaj kaj sociaj efikoj\n\nIndas noti, ke Shouhengcheng ĉiam praktikas la koncepton \"malfermo kaj kunhavigo\". Kiel diris ĝia administranto, \"la sukceso ne apartenas nur al Shouheng, sed al la tuta socio.\" Ili pretas kunhavigi la platformon kun partneroj, laŭ la spirito de \"unuigita landa merkato\", kiun Ĉinio celas. Temas ne nur pri ekonomio, sed ankaŭ pri socia dimensio: Krei justan, travideblan spacon, kie ĉiuj en la valora ĉeno havas ŝancon prosperi.\n\nMalantaŭ la impresaj ciferoj -- 10 milionoj da tunoj en 1.5 jaroj, 17 000 tunoj ĉiutage, 150 milionoj da juanoj en ĉiutaga enspezo -- troviĝas realaj sociaj efikoj. La unua fazo kreis 37 000 rektajn laborpostenojn en komerco, loĝistiko, stokejoj, prilaborado kaj administrado, dum dekmiloj da nerekta laboro etendiĝas al kamparaj regionoj kaj rilataj industrioj. Por mezgranda urbo kiel Xiaogan, tio estas forta evoluigilo.\n\nMi en Shouhengcheng\n\nAlia grava efiko estas la stabiligo de prezoj kaj nutraĵa sekureco. Danke al la pogranda modelo, Shouhengcheng reduktas mezan tavolon kaj malaltigas prezojn je 10%-20%. Kun malvarma stokado de pli ol 60 000 tunoj tage, la centro estas oficiale nomumita kiel ŝtata kontraŭkriza bazo, kapablas nutri Wuhan por 15 tagoj en okazo de krizo. Tiu cifero rememorigas min pri momentoj en mia hejmlando, kiam okazis naturaj katastrofoj aŭ epidemioj, la provizo de legomoj kaj fruktoj en iuj regionoj povis esti interrompita en kelkaj tagoj, aŭ la prezoj tre altiĝis pro manko de varoj.\n\nLecionoj por aliaj landoj\n\nLa observado en Shouhengcheng montras multajn aplikeblajn lecionojn por aliaj landoj, precipe por evoluantaj. Unue, gravas la koncepto \"merkato-centrita\": Produkti laŭ postulo, sed ne produkti unue kaj serĉi merkatojn poste. Tio estas fundamenta. Due, la modelo montras la potencon de integra valora ĉeno: Kiam produktantoj, entreprenoj, distribuantoj kaj registaro kuniĝas en unu sistemo, efikeco multobliĝas. Trie, cifereca teknologio estas neanstataŭigebla: Grandaj datumoj kaj AI jam realigis novan agrikulturan organizadon. Fine, la sperto atestas la forton de publika kaj privata partnereco: Registaro starigas mekanismon, privata sektoro investas kaj funkciigas.\n\nKompreneble, ne ĉiu lando povas facile apliki la saman modelon. Ĝi postulas grandegan investon kaj altkvalitan infrastrukturon -- aŭtovojojn, fervojojn, havenojn, flughavenojn... En Vjetnamio, kun sia longa kaj mallarĝa geografio, la kvardirekta konekteco kiel Ĉinio estas malfacile ripetebla. Tial la modelo, se adoptebla, devus fokusi al kelkaj strategiaj regionoj kaj ĉefaj produktoj. Alia defio estas kiel enigi malgrandajn farmistojn en la ĉenon. Nur sufiĉe fortaj kooperativoj povas roli kiel \"bazoj\"; sen tio, la etaj produktantoj riskas resti flanke.\n\nForirante el Shouhengcheng, mi kunportis senton de kaj admiro kaj zorgo. La admiro estas: Ĉinio kuraĝas pensi grande kaj reorganizas tutan industrion per moderna pensmaniero. La zorgo estas: en Vjetnamio, novaĵoj pri agrikulturaj produktoj stagnataj, komercistoj ĉesantaj aĉetojn, aŭ kampanjoj \"savu stagnantan agriproduktojn\" daŭre ripetiĝas. Ĉu ni povos lerni kaj ŝanĝi?\n\nShouhengcheng montris al mi alian bildon de Ĉinio: Ne nur pri supermodernaj urboj aŭ gigantaj infrastrukturoj, sed ankaŭ pri silenta peno modernigi agrikulturon, sektoro ligita al milionoj da homoj. Kaj eble, ĝuste tio estas la plej valora leciono: Transformi agribazaron en la \"cerbon\" de la tuta nutra sistemo, kie farmistoj, entreprenoj kaj konsumantoj ĉiuj profitas.\n\n<span style=\"font-family: \"times new roman\"; font-size: 20px;\">Ĉinio urĝas Japanion rekte alfronti kaj pripensi sian historion de agreso - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/29/content_118045212.htm", "title": "Bela pejzaĝo de Tianjin bonvenigas pintkunvenon de ŜKO", "published": "2025-08-29 00:00:00", "content_text": "Frue de aŭtuno, Tianjin, situanta ĉe Bohai-golfo, fariĝis altira. Kiel ŝlosila enirejo al norda Ĉinio, Tianjin gastigos la solenan pintkunvenon de la Ŝanhaja Kunlabora Organizo (ŜKO) en la 31-a de aŭgusto kaj la 1-a de septembro. Gvidantoj el pli ol 20 landoj kaj 10 internaciaj organizoj ĉeestos la eventon. La 600-jaraĝa antikva urbo Tianjin atestos gravan momenton de unueco, interfido kaj interkonsento.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia sekura Ĉinio estas? -- Spertoj de eksterlandanoj loĝantaj en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/29/content_118045462.htm", "title": "\"Dead To Rights\": Por la herooj en 1937", "published": "2025-08-29 00:00:00", "content_text": "de Luo Qing*\n\n\"Dead To Rights\" estas filmo pri la Nankina Masakro en 1937, kaj ĝi komencis prezentiĝon en Los-Anĝeleso, Usono, antaŭ du semajnoj. Ĝi rakontas kiel ordinaraj homoj riskis siajn vivojn por konservi fotografiajn kliŝaĵojn de japanaj militkrimoj, substrekante la akran kontraston inter krueleco kaj grandega kuraĝo.\n\n\"Ĝi estas nekredebla instruaĵo pri la Nankina Masakro. Tro multaj homoj ĉi tie en la Okcidento ne konas tion, kio okazis en 1937. Fakte, ĝi memorigis min pri 'La Listo de Schindler'. Ĝi lasis min frakasita, ia detruita...\"\n\n\"Homoj en pactempo bezonas koni ĉi tiun historion. La krueleco de milito, la traŭmato, kiun ĝi alportis al ordinaraj homoj, kaj la tragika malhomigo de faŝismo ne povas esti kaŝitaj aŭ forgesitaj.\"\n\nJen la komentoj, kiujn mi aŭdis aŭ legis de kelkaj spektantoj. Mi ne povis reteni miajn larmojn dum la filmo. Rigardante ĉirkaŭ la kinejo, mi vidis aliajn viŝi siajn okulojn -- kelkaj eĉ malkaŝe plorĝemis.\n\nLa terura rakonto pri supervivo kaj rezisto silentigis min: beboj mortigitaj sub bajonetoj, knabinoj devigitaj iĝi \"konsolvirinoj\", riveroj fluantaj sangoruĝe... La abomenaĵoj brulis en mian memoron, lasante min senvorta.\n\nĈi tiu terura ĉapitro de la historio de la dua mondmilito, tamen, ne estas bone konata en la mondo.\n\nEn 1994, la usona verkistino Iris Chang (Iris Shun-Ru Chang) trovis ekspozicion prezentantan bildojn de la Nankina Masakro en Cupertino, Kalifornio. Unu foto aparte frapis ŝin: rivero ŝtopita de la kadavroj de centoj da ĉinoj. Profunde ŝokita de kiom malmulte ĉi tiu abomenaĵo estis konata en Usono, ŝi komencis ĝisfundan esploradon, dokumentante ĉi tiun preteratentitan ĉapitron de la historio de la dua mondmilito per senlaca prozo.\n\nEn 1995, ŝi flugis al Nankino, kie ŝi kolektis historiajn dokumentojn kaj taglibronotojn, kaj intervjuis pluvivantojn de la masakro. Post pli ol du jaroj da zorgema esplorado kaj kampa laboro, ŝi publikigis \"La Seksperforto de Nankino: La Forgesita Holokaŭsto de la Dua Mondmilito (The Rape of Nanking: The Forgotten Holocaust of World War II)\" en decembro 1997.\n\nŜia laboro certigis, ke la viktimoj kaj pluvivantoj de Nankino ne estu forgesitaj, sekurigante la lokon de la masakro en la historio. La libro fariĝis neatendita furorlibro kaj transformis la vidpunkton de usonanoj pri la dua mondmilito, malkaŝante la detruan efikon de la milito en Azio.\n\nIris Chang diris dum intervjuo: \"Mi volas, ke la vero penetru en la publikan konscion. Krome se ni vere komprenas, kiel ĉi tiuj abomenaĵoj povas okazi, ni ne povas esti certaj, ke ili ne okazos denove.\"\n\n\"Dead To Rights\" servas samefike. Ok jardekojn poste, kelkaj rakontoj postulas refojan rakontadon, por ke la memoroj neniam paliĝu. La Nankina Masakro ne devas esti flankenbalaita.\n\nPor marki la 80-an datrevenon de la Venko de Ĉinio en la Kontraŭjapana Rezistmilito kaj la Monda Kontraŭfaŝisma Milito, oni devas lerni lecionojn el la historio, defendi la rezultojn de la dua mondmilito, kaj neniam permesi, ke la abomenaĵoj ripetiĝu. Jen la plej bona maniero vere honori tiujn heroojn, kiuj dediĉis siajn vivojn por konservi la veron kaj por la homa libereco, justeco kaj paco.\n\nRedaktoro: Xie Ruifeng\n\n*La aŭtoro estas analizisto pri internaciaj aferoj, speciale pri la rilatoj inter Ĉinio kaj Usono\n\n<span style=\"font-family: \"times new roman\"; font-size: 20px;\">Ekfunkciis amaskomunikila centro por eventoj de 80-a datreveno de venko kontraŭ faŝismo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/30/content_118045159.htm", "title": "Malfermiĝis artekspozicio pri rezistmilito kontraŭ japana agreso", "published": "2025-08-30 00:00:00", "content_text": "La 26-an de aŭgusto malfermiĝis al la publiko artekspozicio pri la Ĉina Popola Rezistmilito kontraŭ Japana Agreso.\n\nLa ekspozicio, malfermita en la Nacia Financa Informcentro en Pekino, prezentas pli ol 140 fotojn, milittempajn restaĵojn kaj pli ol 10 pentraĵojn kaj skulptaĵojn.\n\nLa ekspozicio estas kune organizita de la Artgalerio de la Novaĵagentejo Xinhua kaj kelkaj aliaj filioj de Xinhua, kun subteno de la Agrikultura Banko de Ĉinio. Krom la ĉefa ekspozicio en Pekino, pluraj satelitaj ekspozicioj okazos en Ŝanhajo kaj Nankino.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia sekura Ĉinio estas? -- Spertoj de eksterlandanoj loĝantaj en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-08/31/content_118045176.htm", "title": "Floroj ornamas Pekinon por 80-a datreveno de la venko kontraŭ faŝismo", "published": "2025-08-31 00:00:00", "content_text": "Ornamaj florbedoj ĉe la placo Tian'anmen kaj la avenuo Chang'an en Pekino estis kompletigitaj antaŭ la granda militista parado celebre al la 80-a datreveno de la venko de Ĉinio en la Kontraŭjapana Rezistmilito kaj la Monda Kontraŭfaŝisma Milito.\n\nPli ol 100 specojn de plantoj estis aranĝitaj en 10 aroj da florbedoj, kun la temo fokusanta sur memorado de historio, honorado de martiroj, zorgado pri paco kaj kreado de la estonteco.\n\nLa ornamaĵoj restos en la sama loko post la parado kaj daŭros ĝis la Nacia Tago en oktobro.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kia sekura Ĉinio estas? -- Spertoj de eksterlandanoj loĝantaj en Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/01/content_118046729.htm", "title": "Enketo de CGTN: Defendi estas plej bona memorigo", "published": "2025-09-01 00:00:00", "content_text": "Okdek jarojn post la dua mondmilito, la homaro denove staras ĉe vojkruciĝo: unuiĝo aŭ dividiĝo, dialogo aŭ antagonismo, kungajno aŭ nula sumo. Subteni la rezultojn de la venko de la dua mondmilito kaj la postmilitan internacian ordon fariĝis ĝenerala konsento.\n\nLaŭ la tutmonda enketo farita de CGTN al 11 913 individuoj, 62.1% de la enketitoj kredas, ke konservi la venkajn rezultojn de la dua mondmilito estas esenca por subteni la postmilitan internacian ordon. 67.9% de la enketitoj konsentas, ke la UN-centrigita internacia sistemo estas la kerno de la postmilita internacia ordo. Inter la G7-landoj subteno al ĉi tiuj du proponoj estas je 52.5% kaj 62.8% respektive.\n\nHodiaŭ, la tutmondaj defioj rilate al paco, disvolviĝo, sekureco kaj administrado daŭre severiĝas. 58% de la tutmondaj enketitoj kredas, ke la postmilita internacia ordo estas subfosata, kaj 58.9% eksplicite identigas Usonon kiel la plej grandan interrompanton de ĉi tiu ordo. Krome, 64.8% de la enketitoj diras, ke usonaj komerc-protektismaj politikoj damaĝas la tutmondan liberkomercan sistemon; 65.5% atentigas, ke usonaj teknologiaj baroj malhelpas la liberan fluon de sciencaj kaj teknikaj talentuloj; 67.9% diras, ke usonaj retiriĝoj el internaciaj interkonsentoj kaj organizoj malhelpas tutmondan kunlaboron kaj multflankecon; kaj 67% opinias, ke kiel la konstanta membro de la Sekureca Konsilio de UN, Usono malfortigas la aŭtoritaton de UN per retenado de kotizoj kaj misuzo de siaj rajtoj pri problemoj inter Palestino kaj Israelo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">\"Dead To Rights\": Por la herooj en 1937 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/01/content_118053991.htm", "title": "Xi Jinping: ŜKO surŝultrigas pli grandajn respondecojn por protekti pacon kaj akceli disvolviĝon", "published": "2025-09-01 00:00:00", "content_text": "La 31-an de aŭgusto ĉina prezidanto Xi Jinping diris, ke la Ŝanhaja Kunlabora Organizo (ŜKO) surŝultrigas pli grandajn respondecojn por protekti regionan pacon kaj stabilecon, kaj por akceli disvolviĝon de diversaj landoj en la mondo kun pliiĝantaj necertecoj kaj akcelitaj ŝanĝiĝoj.\n\nXi Jinping faris la rimarkojn en bonveniga bankedo por internaciaj gastoj, kiuj estas en la ĉina havenurbo Tianjin por ĉeesti la Pintkunvenon de ŜKO 2025. Li esprimis fidon, ke per komunaj klopodoj de ĉiuj partioj, la pintkunveno atingos kompletan sukceson, kaj ŜKO certe ludos pli grandan rolon kaj atingos pli da progreso, alportante pli grandan kontribuon al akcelo de la unueco kaj kunlaboro inter la membroŝtatoj, kunigante la fortojn de la tutmonda sudo kaj antaŭenpuŝante la homan civilizacion por pli da progreso.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Floroj ornamas Pekinon por 80-a datreveno de la venko kontraŭ faŝismo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/01/content_118054347.htm", "title": "Suizhou, Hubei: De legendo de Shennong al ĉefurbo de ŝitako", "published": "2025-09-01 00:00:00", "content_text": "de BUI HAI MUNG\n\nFine de aŭgusto, nia ĵurnalista teamo vizitis la urbon Suizhou en la provinco Hubei, kiu estas laŭdita kiel ĉefurbo de ŝitako en Ĉinio. La esplorvojaĝo malkaŝis vivan rakonton pri kampara evoluigo, kie legenda tradicio kunfandiĝas kun moderna scienco kaj novigaj politikoj.\n\nBirdrigardo de fungplantejo en Suizhou\n\nKomenco de legendo\n\nLa rakonto pri la ŝitako ĉi tie devenas de malnova mito. Oni diras, ke antaŭ 5 000 jaroj, la agrikultura dio Shennong sur la monto Dahong (nun en Suixian-gubernio de Suizhou) gustumis centojn da herboj kaj plantoj, kaj li estis venenita sepdek fojojn en unu tago. La Ĉiela Imperiestro, kortuŝita de lia sincereco, sendis ambasadoron por doni al li \"magian branĉon\". Sur la magia branĉo estis fungosporoj; Shennong frapis plantojn per ĝi, kaj post sep tagoj sur putriĝantaj arboŝeloj kreskis rondetaj fungokapoj -- oni kredas, ke tiuj estis la unuaj ŝitak-fungoj en la historio.\n\nImpona transformo: De sperto al alt-teknologio\n\nDe la legendo, nuntempe Suizhou fariĝis unu el la pintaj ŝitak-produktaj regionoj en Ĉinio. Ĉi tiu okupado de la merkato komenciĝis per revolucio en pensado kaj tekniko. Se antaŭe kamparanoj ĉefe fidis sperton kaj dependis de naturo, nun ili fariĝis veraj \"agrikulturaj laboristoj\", majstrante pli ol 20 modernajn teknikojn kiel inteligentan temperaturan kontroladon kaj kontraŭsezonan fungokultivadon tutjare.\n\nBirdrigardo de ŝitaka plantejo en Suizhou\n\nLa ŝlosila movforto de ĉi tiu transformo kuŝas en la sistema \"teorio + praktiko + atestilo\" -- trejnada strategio efektivigita de la oficejo pri homaj resursoj de Suizhou, kun la celo \"trejni personon, provizi por persono, riĉigi familion\".\n\nĈirkaŭa subtena ekosistemo de politiko\n\nLa sukceso de la kamparanoj estas subtenata de kompleta \"trejnado + entreprenado + financo\" -- subtena sistemo kreita de la loka registaro. Ĉi tiu sistemo malfermis rapidan vojon por agrikultura entreprenado, kun 450 milionoj da juanoj en garantiitaj entreprenaj pruntoj kaj 6.4 milionoj da juanoj en entreprenaj subvencioj disponeblaj.\n\nTipa ekzemplo estas la projekto de revenintaj junuloj en la urbeto Tangcheng. Ili sukcese konstruis ĉenon de forcejoj kun skalo de unu miliono da sakoj da fungoinokuloj, kreante laborpostenojn por 220 lokaj laboristoj kun enspezo atinganta 12 000 juanojn monate.\n\nEne de ŝitak-plantejo en Suizhou\n\nKrome, strategia kunlaboro kun la Ĉina Agrikultura Universitato por establi esplorplataĵojn liveris imponajn rezultojn: Sukcesa bredado de 40 altkvalitaj fungospecoj kaj antaŭenigo de 10 novaj teknikoj. Tio donas al suizhou-a ŝitako konkurecan avantaĝon kaj merkat-prezigan kapablon internacie.\n\nSimbola figuro: De kamparano al \"vivtranssenda vendanto\"\n\nLa evolu-rakonto ne nur temas pri ciferoj, sed ankaŭ pri ŝanĝitaj vivoj. Ĉe la fungkultura bazo de Suizhou, ni renkontis sinjorinon Xia Jinfang, 64-jaraĝa, kiu estas vigla vivtranssenda vendanto. Ŝi klarigis, ke post labortago, de la 7-a ĝis la 9-a vespere, ŝi regule aperas en videosendoj kaj entuziasme prezentas al uzantoj tra la lando hejmajn agrikulturajn produktojn kiel ŝitakon, persikon, persikrezinojn, ovojn produktitajn de libere bredita kokino ktp. La plejparto de ĉi tiuj produktoj venas de vilaĝanoj je la aĝoj inter 50 kaj 70, kiuj estas lertaj pri kultivado sed malertaj en vendado. Danke al videosendoj de ŝia teamo, tiaj altkvalitaj agrikulturaj produktoj atingas la tutlandan merkaton.\n\nFoto kun sinjorino Xia Jinfang\n\nKomence de sia videosendo antaŭ 4 jaroj, sinjorino Xia estis tre nervostreĉa kaj ne kuraĝis paroli antaŭ la fotilo. Sed danke al subteno de lokaj elektronikkomercaj trejnadoj, ŝi lernis la teknikon kaj kapablis uzi lingvaĵon taŭgan por la interreta medio. Ŝi diris, ke krom trejnado, ŝi ankaŭ memlernis kaj akiris sperton per observado de aliaj videosendistoj. Antaŭe, ŝi sentis, ke la kvanto de subtenantoj ne sufiĉas, sed konstante multiĝis spertoj, la afero iom post iom ŝanĝiĝis. Post kelkaj jaroj, la kvanto de subtenantoj kreskis. Ŝia vendado kreskis de nur kelkaj mendoj al dekoj da, kaj fine atingis centojn da mendoj en nur du horoj. Per senĉesa klopodo, ĉiu el ŝiaj videosendoj povas altiri dekojn da miloj da subtenantoj. Kio samtempe kontribuas al la valoro de agrikulturaj produktoj, kaj altigas la enspezojn de kamparanoj. \"Pionire lerni, persisteme dividi kaj diskonigi la hejmajn specialaĵojn al pli multaj homoj estas mia deziro,\" diris s-ino Xia.\n\nLeciono el la ĉina kampara evolu-modelo\n\nLa sukcesa rakonto de Suizhou kaj s-ino Xia vivece ilustras la ĉinan strategion pri kampara reprosperigo, lanĉitan en 2017. La strategio celas solvi la malekvilibran evoluon inter urboj kaj kamparoj, antaŭenigi agrikulturan modernigon, plibonigi la vivkvaliton de loĝantoj, kaj atingi la sukceson en reduktado de malriĉeco. La strategio enfokusigas kvin ĉefajn punktojn: evoluigi distingajn industriojn, protekti la medion, konstrui kamparan civilizacion, plibonigi administran efikecon, kaj altigi homan vivnivelon. Per rimedoj kiel talenta trejnado, financa subteno, elektronikkomerca evoluo kaj cifereca infrastruktura konstruado, ĉi tiu strategio helpas ĉinajn kamparojn fari fortajn ŝanĝojn.\n\nLa \"riĉiga fungo\" de Suizhou estas ne nur ekonomia sukcesa rakonto, sed ankaŭ modelo pri kampara transformado en la cifereca erao, portante esperon kaj inspiron al aliaj kamparaj regionoj tra Ĉinio kaj la mondo. Aliaj landoj, precipe evoluantaj landoj, povas lerni de ĉi tiu politiko kaj la ĉina aliro al malriĉecoredukto kaj kampara evoluigo.\n\n<span style=\"font-family: \"times new roman\"; font-size: 20px;\">Xi Jinping: ŜKO surŝultrigas pli grandajn respondecojn por protekti pacon kaj akceli disvolviĝon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/02/content_118053909.htm", "title": "Rana Mitter: Ĉina Kontraŭjapana Rezistmilito estas grava parto de Monda Kontraŭfaŝisma Milito", "published": "2025-09-02 00:00:00", "content_text": "Lastatempe Rana Mitter, profesoro pri uson-ĉinaj rilatoj ĉe la Kolegio Harvard Kennedy, ricevis intervjuon de raportisto. Li diris, ke la Kontraŭjapana Rezistmilito de Ĉinio estas grava parto de la Monda Kontraŭfaŝisma Milito, kaj la kontribuoj de Ĉinio por la dua mondmilito devas esti pli vaste konata.\n\nLi diris, ke en la jaro 1937, kiam komenciĝis la agresado de Japanio, multaj eksterlandaj observantoj opiniis, ke Ĉinio eble ne povus venki, sed la lando rezistis firme kaj la rezistmilito ŝanĝis ĉion. La rezistado de ĉinoj havas grandan signifon, milionoj da japanaj militistoj estis senditaj al Ĉinio, sed ne al aliaj lokoj de Azi-Pacifiko. Sen la kontribuo de Ĉinio, la kontraŭfaŝisma alianco sukcesus ege malfacile.\n\nLi diris, ke oni havas multajn taskojn por ĝuste koni la kontribuojn de Ĉinio en la dua mondmilito. La okcidentaj landoj ankoraŭ ne sufiĉe scias pri la klopodoj, dediĉoj kaj vera graveco de Ĉinio. Kvankam nun estas iuj koncernaj verkoj, tamen oni bezonas pli da. Li kredas, ke tiu milito estas unu el la plej detrupovaj fenomenoj en la homara historio, \"ni devas, tra la historio, lerni kiel krei pacon daŭripove, juste kaj dece\".\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Enketo de CGTN: Defendi estas plej bona memorigo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/02/content_118053946.htm", "title": "Nigra Mito: Zhongkui anoncita", "published": "2025-09-02 00:00:00", "content_text": "Frumatene de la 20a de aŭgusto, en la ekspozicio pri ludoj en Kölner, Germanio, la teamo Lud-scienco anoncis sian novan verkon\n\nNigra Mito: Zhongkui\n\n. Ĝis posttagmezo de tiu tago la anonc-filmeto jam estis vidita por 7.65 milionoj da fojoj sur ĉinaj vide-platformoj kun pli ol 50 miloj da komentoj. La temo rapide okupis la unuan lokon en la listo pri plej multe diskutataj temoj en la interreto.\n\nLa teamo elektis la daton la 20-a de aŭgusto por publikigi la anonon, ĉar tio estis kutimo por multaj jaroj.\n\nLa teamo klarigis sian ambicion. Post sukceso de la ludo\n\nNigra Mito: Wukong\n\n, ili deziras provi novan kaj malsaman lud-sperton, defii novajn lud-karakterojn kaj krei novan en mondkoncepto kaj rakontado.\n\nDum Tang-dinastio (618-907) imperiestro Xuanzong en malsano sonĝis, ke eta demono ŝtelis la malgrandan parfum-saketon de Yang Guifei kaj lian jadan fluton. Granda demono kaptis la etan demonon, elŝiris ĝiajn okulojn kaj dispecigis ĝin por manĝi. La granda demono sin prezentis kiel Zhongkui, malsukcesinto en militista ekzameno, kiu ĵuris forigi malbonajn spiritojn por la imperiestro. Post vekiĝo, la imperiestro resaniĝis kaj ordonis al pentristo Wu Daozi pentri la bildon de Zhongkui, kun dekreto ĉe jarfino pentri la bildon de Zhongkui por forpeli malbonajn spiritojn kaj disvastigi ĝin tra la lando.\n\nRedaktoro: Liu Zijia\n\n<span style=\"font-family: \"times new roman\"; font-size: 20px;\">Floroj ornamas Pekinon por 80-a datreveno de la venko kontraŭ faŝismo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/03/content_118058957.htm", "title": "Xi Jinping faris gravan paroladon memorfeste al 80-a datreveno de venko en Ĉina Popola Rezistmilito kontraŭ Japana Agreso kaj Monda Kontraŭfaŝisma Milito", "published": "2025-09-03 00:00:00", "content_text": "La 3-an de septembro okazis grandioza ceremonio memorfeste al la 80-a datreveno de la venko en la Ĉina Popola Rezistmilito kontraŭ Japana Agreso kaj la Monda Kontraŭfaŝisma Milito. En la ceremonio ĉina prezidanto Xi Jinping faris gravan paroladon.\n\nXi Jinping diris: \"La Ĉina Popola Rezistmilito Kontraŭ Japana Agreso estis grava parto de la Monda Kontraŭfaŝisma Milito. La ĉina popolo faris grandajn kontribuojn al la savado de la homa civilizacio kaj al la protektado de la monda paco per grandega sinofero de la ĉina nacio.\"\n\n\"La historio avertas nin, ke la homaro kundividos la estontecon nur se ĉiuj landoj kaj ĉiuj nacioj traktos unu la alian egale, kunvivos harmonie kaj sincere helpos unu la alian, por ke ili povu protekti la komunan sekurecon, forigi la radikojn de milito kaj malpermesi ripeton de la historiaj tragedioj!\"\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Rana Mitter: Ĉina Kontraŭjapana Rezistmilito estas grava parto de Monda Kontraŭfaŝisma Milito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/03/content_118058964.htm", "title": "Xi Jinping revuis milittrupojn en Pekino", "published": "2025-09-03 00:00:00", "content_text": "Ĉina prezidanto Xi Jinping revuis milittrupojn en Pekino dum la militista parado celebre al la 80-a datreveno de la venko en la Ĉina Popola Rezistmilito kontraŭ Japana Agreso kaj la Monda Kontraŭfaŝisma Milito, la 3-an de septembro.\n\nStaranta en Hongqi-veturilo, Xi Jinping, ankaŭ ĝenerala sekretario de la Centra Komitato de la Komunista Partio de Ĉinio kaj prezidanto de la Centra Milita Komsiono, donis komandon por komenco de la revuo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Rana Mitter: Ĉina Kontraŭjapana Rezistmilito estas grava parto de Monda Kontraŭfaŝisma Milito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/03/content_118059310.htm", "title": "Prezidanto de Hungara Laborista Partio Gyula Thurmer: Ni survojas al homara komunumo de komuna estonteco", "published": "2025-09-03 00:00:00", "content_text": "Ni estas multe impresitaj de la militista parado en Pekino. En la parolado de ĉina prezidanto Xi Jinping, lia voko memori la pasintecon kaj krei pli bonan estontecon kuraĝigas nin.\n\nHodiaŭ niaj koroj kaj animoj estas en Pekino. Ni sendas niajn varmajn kaj plej bonajn dezirojn al la ĉina popolo okaze de la 80-a datreveno de la venko en la Ĉina Popola Rezistmilito Kontraŭ Japana Agreso kaj la Monda Kontraŭfaŝisma Milito.\n\nNi esprimas nian profundan respekton al la ĉina popolo, kiu faris grandan oferon. Ni memoras la martirojn, soldatojn kaj senkulpajn civitanojn, kiuj perdis siajn vivojn en la milito.\n\nNi neniam forgesos, ke la heroa lukto de la ĉina popolo estis granda kontribuo al la batalo de la eŭropa popolo kontraŭ faŝismo. Estas nia tasko veki la kolektivan memoron de la eŭropaj popoloj de la pasinteco kaj substreki, ke ni ŝuldas multon al la ĉina popolo.\n\nNi esprimas nian respekton al la Komunista Partio de Ĉinio, kiu mobilizis la popolamason, organizis la vastan nacian unuiĝintan fronton kaj superatakis la malamikon per vasta popola rezistmilito.\n\nLa reprospero de la ĉina nacio estas nehaltigebla. Kiel diris prezidanto Xi Jinping, 80 jaroj pasis ekde la venko de la ĉina popolo. Dum tiuj ok jardekoj Ĉinio atingis, sub la gvidado de la Komunista Partio de Ĉinio, grandegajn sukcesojn en ekonomio, scienco kaj militkampo.\n\nLa Hungara Laborista Partio estas konvinkita, ke la sukcesa disvolviĝo de socialismo kun ĉinaj karakterizoj kuraĝigas la popolojn de la mondo. La penso de Xi Jinping pri Socialismo kun Ĉinaj Trajtoj en la Nova Epoko montras, ke socialismo ne estas la pasinteco, sed la nuntempo kaj la estonteco.\n\nĈinio estas forta iniciatinto kaj defendanto de la monda paco. Ni subtenas la klopodon de Ĉinio por paco kaj tutmonda sekureco.\n\nNi subtenas la Tutmondan Registaran Iniciaton iniciatitan de prezidanto Xi Jinping ĉe la kunveno \"Ŝanhaja Kunlabora Organizo Plus\".\n\nNi esperas, ke la internacia komunumo lernos el la historio, tiel ke diversaj landoj kunlaboros por pli justa kaj egaleca tutmonda administrada sistemo kaj antaŭeniros al homara komunumo de komuna estonteco por la tuta homaro.\n\n<span style=\"font-family: \"times new roman\"; font-size: 20px;\">Rana Mitter: Ĉina Kontraŭjapana Rezistmilito estas grava parto de Monda Kontraŭfaŝisma Milito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118054025.htm", "title": "Arkeologia elfosado rivelas pecon de pekina historio", "published": "2025-09-04 00:00:00", "content_text": "La muzeo pri antikvaj heredaĵoj konstruita sur la antikva sidejo de Luxian estis inaŭgurita en junio ĉi-jare en Tongzhou-distrikto de Pekino. En la loko, kie nun troviĝas la muzeo, okazis arkeologia elfosado inter septembro kaj decembro 2020, sur areo de 3 500 kvadrataj metroj. Rezulte de tiu elfosado, 408 ruinaĵoj -- datitaj de Okcidenta Han-dinastio (206 a.K.-25) ĝis Qing-dinastio (1616-1911) -- estis rivelitaj.\n\nPuto de Han-dinastio (206 a.K-220) malkovrita de arkeologoj\n\nPor pli bone komprenigi al vizitantoj la gravecon kaj signifon de tiu arkeologiejo, parto de la elfositaj lokoj estas konservataj preskaŭ kiel arkeologoj lasis ilin post la elfosado, kun antikvaĵoj en la loko, kie ili estis trovitaj, markoj indikantaj la sinsekvajn tavolojn da elfosita grundo kaj aron da antikvaĵoj.\n\nCeramika vazo trovita en antikva tombo de la periodo Militantaj Regnoj (475-221 a.K.)\n\nLa antikvaĵoj elfositaj en tiu loko rivelas la rolon de la regiono de nuna Pekino kiel parto de la komandejo Yuyang, unu el la kvin komandejoj (administraj distriktoj) laŭlonge de la norda limo de la antikva ŝtato Yan en la periodo 311-272 a.K. La eltrovaĵoj montras, ke homaj setlejoj en tiu loko ekzistas jam de la 5-a jarcento a.K., estiginte bazon por la fondiĝo de Luxian dum Han-dinastio. Luxian, kies nomo signifas \"gubernio de la vojo, estis grava nabo trairata de akvovojoj ligantaj Yanshan-monton al Bohai-maro kaj ankaŭ vojo inter la regionoj de Yanji kaj Liaodong. Pro sia strategia lokigo por Han-dinastio, la urbocentro de Liaodong estis ĉirkaŭita de muroj kaj poste fariĝis konata kiel antikva registara sidejo de Luxian.\n\nBronzaj moneroj de Okcidenta Han-dinastio (202 a.K.-8 p.K.)\n\nInter la 10-a kaj la 13-a jarcentoj, Luxian iom post iom perdis sian funkcion kiel urbon kaj fariĝis konata kiel antikva vilaĝo proksime al la Granda Kanalo. La arkeologiaj eltrovaĵoj rivelis antikvajn vojojn kun markoj de longtempa uzo kaj tombojn de sinsekvaj generacioj de familioj, kiuj tie loĝis, kiuj alportas gravajn informojn pri la historio de Tongzhou kaj la evoluo de socia vivo ĉe la norda parto de la Granda Kanalo.\n\nTombo el brikoj kun ligna strukturo, datita de inter la 10-a kaj la 12-a jarcento\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Floroj ornamas Pekinon por 80-a datreveno de la venko kontraŭ faŝismo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118058354.htm", "title": "Ĉu la dua mondmilito komenciĝis en 1931?", "published": "2025-09-04 00:00:00", "content_text": "Kiam brita historiisto Richard Overy verkis pri la dua mondmilito el nova perspektivo, li konsciiĝis ke, pri tiu ĉi temo, delonge lia koncepto estis regata de ampleksaj raportoj kaj eŭropaj kaj amerikaj interpretoj, kiuj longe formis historiografion.\n\nLia plej nova verko\n\nSango kaj Ruinoj: La Granda Imperia Milito, 1931-1945\n\n(origine: Blood and Ruins: The Great Imperial War, 1931-1945) novigis la tempolinion de la milito kaj donas pli vastan tutmondan perspektivon.\n\nTiuj novaj koloniistoj, kiuj aperis en la malfrua 19-a jarcento, volis krei siajn proprajn imperiojn, sed ili trovis, ke restis malmulte da spaco por iliaj ambicioj. La tutmonda ekonomia krizo de 1929 profundigis tion, instigante agresemajn ekspansiismajn agojn.\n\nOvery diris, ke la milito fakte ne komenciĝis en 1939 per la invado al Pollando fare de Germanio, sed en 1931 per la invado al Ĉinio fare de Japanio. Ŝovante la kronologian ankron reen al Azio, Overy agnoskas tion, kion ĉinaj historiistoj longe insistis -- la milito kontraŭ Japanio de 1931 ĝis 1945 estis nedisigebla parto de la pli granda tutmonda konflikto.\n\nOvery diris, ke la rezistmilito de la ĉina popolo kontraŭ japana agreso (1931-1945) estis gravega parto de la tutmonda lukto kontraŭ faŝismo. Dum la tuta milito, Ĉinio sendis pli da soldatoj ol Britio aŭ Usono kaj signife kontribuis por malpovigi japanajn militfortojn. Sen la longdaŭra rezisto de Ĉinio, la rezulto de la dua mondmilito povus esti ŝanĝita draste.\n\n\"Dum tiom longa tempo, la Okcidento ignoris tion, kio okazis en Azio. Ili fokusiĝis sur la pacifika milito -- Usono kontraŭ Japanio,\" klarigis Overy. Ŝovante la fokuson al tutmonda konflikto, kiu englutis Azion kaj Eŭropon, Overy metis la militon en la pli larĝa kunteksto de imperiaj rivalecoj fine de la 19-a jarcento.\n\nLi montris, ke dekomence la milito estis lukto kontraŭ agreso, kiu ekspansiis siajn batalfrontojn tra Azio kaj Eŭropo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\"><em>Nigra Mito: Zhongkui</em> anoncita - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118059411.htm", "title": "De Hanojo al Pekino: Vojaĝo de 80 jaroj por memori historion kaj rigardi estontecon", "published": "2025-09-04 00:00:00", "content_text": "de BUI HAI MUNG\n\nLa jaro 2025 markas gravan historian mejloŝtonon por kaj Vjetnamio kaj Ĉinio -- du najbaraj landoj kun amikeco de longa historio. En Hanojo, la vjetnama popolo solene festas la 80-an datrevenon de sia Nacia Tago (1945.9.2-2025.9.2), dum en Pekino, Ĉinio organizas grandiozan revuon por memori la 80-an datrevenon de la venko kontraŭ faŝismo en la 3-a de septembro 2025. Tiuj du ŝajne apartaj eventoj fakte havas profundan ligon: Ili kune rakontas pri la sopiro al sendependeco, libero kaj paco de la aziaj popoloj, kaj samtempe montras la fortiĝon de la duflankaj rilatoj pere de signifoplenaj diplomatiaĵoj.\n\nParado en Pekino\n\nPartopreno de internaciaj ŝtatestroj: Simbolo de solidareco kaj kunlaboro\n\nLa festado en Pekino por la 80-a datreveno de la Venko de Ĉinio en la Kontraŭjapana Rezistmilito kaj la Monda Kontraŭfaŝisma Milito ne estis nur ĉina evento, sed fariĝis okazo por la internacia komunumo kune rememori kaj eltiri valorajn historiajn lecionojn. Rimarkinde, 26 ŝtatestroj kaj registarestroj ĉeestas la festan aranĝon. Inter ili estas la vjetnama prezidanto Luong Cuong. La ĉeesto de gvidantoj el multaj landoj -- aparte el Azio, kiel Rusio (prezidento Putin), Nord-Koreio (gvidanto Kim Jong-un), Laoso, Kamboĝo, Indonezio, Malajzio... -- montras la ampleksan rekonon pri la kontribuo de Ĉinio dum la dua mondmilito, same kiel ĝian penadon antaŭenigi pacon kaj regionan kunlaboron.\n\nPrezidanto Xi Jinping kun alilandaj ŝtatestroj en Pekino\n\nLa ĉeesto de la vjetnama prezidanto en la revuo de Pekino estis grava mejloŝtono, spegulante la tradician amikecon kaj la ĉiam pli profundan kunlaboron inter la du partioj, la du ŝtatoj kaj la du popoloj. Tio akiras eĉ pli da signifo konsiderante, ke ambaŭ landoj solenas grandajn datrevenojn en la sama jaro 2025.\n\nPartopreno de la ĉina armeo en la revuo en Vjetnamio: Milita diplomatio kaj amikeco\n\nLa duflankaj rilatoj ne nur limiĝas al altnivelaj vizitoj, sed ankaŭ montriĝas per konkretaj kaj simbolaj agoj. La 31-an de aŭgusto Zhao Leji, prezidanto de la Konstanta Komitato de la Tutlanda Popola Kongreso de Ĉinio, faris oficialan viziton al Vjetnamio por ĉeesti la 80-an datrevenon de la Aŭgusta Revolucio kaj la Nacia Tago de Vjetnamio. Samtempe Ĉinio sendis militan delegacion de 120 soldatoj por partopreni en la revuo en Hanojo.\n\nRenkontiĝo inter prezidanto de la Konstanta Komitato de la Tutlanda Popola Kongreso de Ĉinio Zhao Leji kaj prezidanto de la Vjetnama Nacia Asembleo Tran Thanh Man\n\nTiu evento iĝis aparte signifoplena, ĉar en aprilo 2025 Vjetnamio jam invitis trupon de la Ĉina Popola Liberiga Armeo al la festoj pri la 50-a datreveno de la Liberigo de la Sudo kaj Nacia Reunuiĝo. Dum tiu solena evento, 118 ĉinaj soldatoj partoprenis en la parado, kaj ili eĉ prezentis artajn programojn kaj kantis revoluciajn kantojn en la vjetnama lingvo, forte kortuŝante la vjetnaman popolon. Tiaj interŝanĝoj ne nur pruvas reciprokan konfidon, sed ankaŭ funkcias kiel viva atesto pri la kreskanta milita amikeco kaj kunlaboro inter la du landoj, plifortigante la komprenon kaj kunligon inter iliaj armeoj kaj popoloj.\n\nRigardo reen al la historia aŭtuno de 1945\n\nEn aŭgusto 1945 la senkondiĉa kapitulaco de Japanio estas historia turnopunkto por la tuta Azio. Por Ĉinio, tio estis la venko post longa kontraŭfaŝisma milito, atestante la grandegajn oferojn de la ĉina popolo al la komuna venko. En Vjetnamio, la falo de la japana faŝismo kreis la \"unufojan ŝancon en jarmilo\" por la vjetnama popolo leviĝi kaj gajni sendependecon. Sub la gvido de Viet Minh kaj prezidanto Ho Chi Minh, la vjetnama popolo lanĉis tutlandan insurekcion. La 2-an de septembro 1945, ĉe la historia placo Ba Dinh, Ho Chi Minh proklamis la deklaracion pri sendependeco, fondante la Vjetnaman Demokratian Respublikon. Tiu evento ne nur finis jarcentan kolonian regadon, sed ankaŭ malfermis novan epokon.\n\nKiel la du landoj memoras kaj honoras la historion\n\nEn Pekino, la revuo por la 80-a datreveno de la venko kontraŭ faŝismo estas organizita grandioze, kun la ĉeesto de multaj internaciaj gvidantoj. La evento montras ne nur la naciajn defendkapablojn, sed ankaŭ la pozicion de Ĉinio sur la monda scenejo. La mesaĝo \"memori historion, honori heroojn, subteni pacon kaj malfermi la estontecon\" estis emfaze elsendita tra la tuta aranĝo.\n\nParado en Hanojo\n\nEn Vjetnamio, la solenoj por la 80-a datreveno de la Nacia Tago okazis tutlande kun partopreno de milionoj da homoj. La ĉefa enhavo estis edukado pri la patriota tradicio, omaĝo al falintaj herooj, kaj konfirmo de la volo defendi sendependecon, suverenecon kaj la atingojn de la reformado. Precipe, krom la partopreno de la ĉina armeo, ankaŭ armeaj trupoj el Rusio, Laoso kaj Kamboĝo ĉeestis, montrante internacian solidarecon kaj vastan rekonon pri la kontribuo de Vjetnamio al la batalo por la nacia sendependeco kaj la monda paco.\n\nĈina armeo en la parado en Vjetnamio\n\nHistoriaj lecionoj kaj direkto al la estonteco\n\nKaj Vjetnamio kaj Ĉinio profunde aprezas la valorojn de paco, sendependeco kaj memstareco. La lecionoj de la pasinteco servas kiel fundamento por kune fronti nunajn kaj estontajn defiojn. La historia sperto pri kontraŭstaro al eksteraj agresoj fariĝis komuna memoro, kiu povas konstrui fidon kaj antaŭenigi amikajn, reciproke utilajn kaj najbarajn rilatojn.\n\nEn la nuntempe kompleksa geostrategia situacio, la komuna rememoro pri historio elsendas fortan mesaĝon pri la sopiro al paco, stabileco kaj komuna disvolviĝo de Azio. Ekonomia kunlaboro, kultura interŝanĝo kaj kontaktoj inter la popoloj de la du landoj ĉiam pli fortiĝas, kontribuante al la firmigo de la tradicia amikeco. La ĉeesto de altnivelaj gvidantoj kaj la simbolaj militaj interŝanĝoj dum ĉi tiu jaro de gravaj jubileoj estas klara pruvo de la tendenco al kunlaboro kaj evoluo.\n\nLa 80-jara vojaĝo de ambaŭ landoj estas profunde markita de la bataloj por nacia sendependeco kaj defendo de suvereneco. Kvankam la manieroj de festado malsamas, ambaŭ la du popoloj celas la samajn universalajn valorojn de la homaro: Libero, sendependeco kaj paco. La ĉeesto de la vjetnama prezidanto en la armea parado de Pekino kaj la partopreno de la ĉina armeo en la parado de Hanojo ne estas nur unuopaj diplomatiaĵoj, sed vivaj pruvoj de la ĉiam pli profunda kaj substanca evoluo de la duflankaj rilatoj en pluraj kampoj: Politiko, defendo, kulturo kaj interpopolaj kontaktoj.\n\nRigardi reen al la pasinteco por kune iri al pli hela estonteco -- jen la informo, kiun ambaŭ Vjetnamio kaj Ĉinio volas transdoni per tiuj solenaj festoj. Surbaze de la komuna konservado kaj disvolvado de la historiaj lecionoj, la najbareca amikeco inter la du landoj daŭre fortiĝos kaj disvolviĝos por la bono de la du popoloj, kaj por paco kaj stabileco en la regiono kaj en la tuta mondo.\n\n<span style=\"font-family: \"times new roman\"; font-size: 20px;\">Rana Mitter: Ĉina Kontraŭjapana Rezistmilito estas grava parto de Monda Kontraŭfaŝisma Milito - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118061293.htm", "title": "Kirgiza klerulo Igor Shestakov: La tutmonda sekureco eblas nur kiam landoj traktas unu la aliajn kiel egalajn partnerojn", "published": "2025-09-04 00:00:00", "content_text": "Ĉina gvidanto memorigas nin, ke la mondo estas sur la rando de novaj defioj de grandskalaj militoj.\n\nEstas simbole, ke estis Ĉinio, kiu sukcesis kolekti la plej grandan nombron da eksterlandaj ŝtatestroj por la parado en Pekino. La lando sufer-spertis gravajn perdojn kaj spertis abomenaĵojn kaŭze de tiuj batalantaj ĉe la flanko de faŝismo, de militisma Japanio.\n\nLa ĉinaj paĝoj de la historio de la dua mondmilito nun ne estas tiel konataj de la tutmonda komunumo. Sekve, tiu ĉi parado omaĝe al la 80-a datreveno de la venko de la Ĉina Popola Rezistmilito kontraŭ Japana Agreso kaj la Monda Kontraŭfaŝisma Milito rememorigis la mondon pri la rolo de Ĉinio en ĉi tiu milito.\n\nĈina prezidanto Xi Jinping ankaŭ rememorigas, ke hodiaŭ la mondo alfrontas novajn defiojn kaj minacojn. Tial la ĉina gvidanto vokis la tutmondan komunumon al dialogo, harmonio kaj kunlaboro por la paco surtere, anstataŭ kolizio inter nacioj.\n\nHodiaŭ, kiam Usono provas krei la regulojn de unupolusa mondo, Xi Jinping emfazis, ke tutmonda sekureco eblas nur kiam la landoj de la mondo traktas unu la aliajn kiel egalajn partnerojn kaj subtenas unu la aliajn. Tio estas klare montrata de la koncepto de Ĉinio pri ekstera politiko, kiu baziĝas sur la \"spirito de Ŝanhajo\" kaj sur la ideo de homara komunumo de komuna estonteco. Tiuj doktrinoj celas plifortigi kaj antaŭenigi reciproke utilajn ekonomiajn kunlaborojn.\n\nTiu ĉi parado montris la gravecon por ŝtato havi potencan kaj modernan armeon por protekti sian nacian suverenecon, kaj tion sukcese montris la armeo de Ĉinio.\n\n---\n\n*Igor Shestakov, direktoro de la Centro por Fakaj Iniciatoj \"Oy Ordo\" (Centro de Penso) kaj politika sciencisto en Kirgizio\n\n<span style=\"font-family: \"times new roman\"; font-size: 20px;\">De Hanojo al Pekino: Vojaĝo de 80 jaroj por memori historion kaj rigardi estontecon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118061344.htm", "title": "Ĝenerala sekretario de Komunista Partio de Svislando Massimiliano Ay: Propono de prezidanto Xi Jinping estas unua paŝo por pli justa monda ordo", "published": "2025-09-04 00:00:00", "content_text": "Ni deziras ĉion plej bonan al la ĉina popolo por la 80-a datreveno de la venko kontraŭ la japana imperiismo kaj faŝismo.\n\nLa memorfesto emfazas la gravecon de la Unuiĝinta Fronto, kiun ĉinaj komunistoj kaj patriotoj konstruis tiutempe kontraŭ la japanaj agresantoj kaj kiu hodiaŭ povas esti adoptita pli vaste kontraŭ la atlantika imperiismo kaj por konstrui multpolusan mondon.\n\nRigardante la liston de ŝtatestroj invititaj al Pekino, oni vidas, kiel imperiismaj landoj izolis sin en sia aroganteco kaj ke novaj ekvilibroj jam aperis. Kaj, mi kredas, ke pripensado pri la graveco ne ripeti la hororojn de la dua mondmilito servas por eviti trian mondmiliton, kiel ŝajnas rekomendi NATO kaj EU, laborante por subfosi ajnan provon de batalhalto en Ukrainio kaj fermante siajn okulojn al la genocido de la palestina popolo.\n\nNi nun bezonas pli bone kunordigi la pacmovadojn en la Okcidento por limigi la militemajn NATO-provokojn. Koncerne Svislandon, ni devas engaĝiĝi al restarigo de la neŭtraleco, kiu estis grave difektita en la lastaj jaroj.\n\nNun, kiam multipolusismo enradikiĝas kaj la tutmonda sudo postulas la lokon, kiun ĝi meritas, la internaciaj organizoj jam ne plu estas taŭgaj por okcidento, kiu ne plu respektas la internacian juron.\n\nĈe ĉi tiu punkto, estas ĝuste, unuflanke, defendi la aŭtoritaton de UN por montri la kontraŭdirojn de la atlantika sistemo, kiu kredas sin morale supera, sed mem estas la unua, kiu malfortigas demokration kaj sekurecon.\n\nAliflanke, tamen, ni ne povas fari ian iluzion, ke la imperiismaj potencoj magie retropaŝos. Tial ni estas tre impresitaj de la propono de prezidanto Xi pri tutmonda regada iniciato, ĝi estas la unua paŝo por pli justa monda ordo.\n\n<span style=\"font-family: \"times new roman\"; font-size: 20px;\">De Hanojo al Pekino: Vojaĝo de 80 jaroj por memori historion kaj rigardi estontecon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118061444.htm", "title": "Sekretario de la Centra Komitato de la Komunista Partio de Taĝikio Jamshed Sabirovich Yunusov: Ni devas sciigi la veron al junuloj", "published": "2025-09-04 00:00:00", "content_text": "Kiel malfacile estis gajni pacon, kaj kiom alta prezo estis pagita por paca vivo!\n\nOni devas rimarki, ke lastatempe en la Okcidento aperis multaj publikaĵoj pri la dua mondmilito kaj pri la rolo de Usono kaj ĝiaj satelitoj en la detruo de faŝismo en Eŭropo.\n\nPost la kolapso de Sovetunio, Usono kaj ĝiaj NATO-aliancanoj provas reverki historion laŭ propra plaĉo, distordante la rolon kaj perdojn suferitajn de la sovetia popolo.\n\nĜi atingis la punkton, kie oni tute ne mencias la heroan rolon de la sovetia popolo en la liberigo de Eŭropo, kaj estas aparte grave rimarki, ke estis la soldatoj de la Ruĝa Armeo, kiuj liberigis Eŭropon kaj savis la kaptitojn de naziaj koncentrejoj.\n\nBedaŭrinde, en Usono kaj Eŭropo, ĉiam malpli da homoj memoras la abomenaĵojn de la nazioj kaj la sekvojn de la masakroj. La nuna junularo en Eŭropo ne konas la veran historion, kaj iliaj politikaj gvidantoj ne zorgas pri la vero.\n\nLa venko kontraŭ Nazia Germanio estis venko por 15 frataj respublikoj kunigitaj en la potenca Unio de Sovetaj Socialismaj Respublikoj. La savita mondo devas memori la heroaĵon de la sovetiaj soldatoj.\n\nNun, koncerne la rolon de Ĉinio en la dua mondmilito. Ni scias, ke militisma Japanio flankis kun Hitler. La milito kontraŭ militisma Japanio kaj la heroaĵoj de ĉinaj soldatoj, ilia volo, kuraĝo kaj amo al sia hejmlando ne povas esti forgesitaj.\n\nMi ŝatus emfazi la fakton, ke Hiroŝimo kaj Nagasako estis bombitaj de la usonanoj, sed la teruro spertita de la japanoj estas forgesita. Junuloj en Japanio ne konas sian propran historion; ili kredas, ke Rusio bombis ilin.\n\nĈi tio estas ankoraŭ plia distordo de la historio, kaj kompreneble oni devas kontraŭbatali ĝin. Ĉina prezidanto Xi Jinping faris historian takson de tiuj eventoj en sia parolado. Sovetunio batalis kontraŭ faŝismo sur sia propra grundo kaj liberigis Eŭropon.\n\nEn Azio, Ĉinio batalis kontraŭ la brutala kaj sangavida satelito de Hitler, militisma Japanio. Rusio kaj Ĉinio batalis por paco kontraŭ faŝismo, kaj bedaŭrinde, ĉi tiu fakto devas esti pruvita al la internacia komunumo hodiaŭ citante la heroajn farojn de la sovetia kaj ĉina popoloj. La ĉefa mesaĝo de kamarado Xi Jinping estas, ke ĝi diras la veron pri la milito.\n\n<span style=\"font-family: \"times new roman\"; font-size: 20px;\">De Hanojo al Pekino: Vojaĝo de 80 jaroj por memori historion kaj rigardi estontecon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/04/content_118061507.htm", "title": "Fabio Massimo Parenti: La koncepto konstrui la homaran komunumon de komuna estonteco trovos akcepton tra la mondo", "published": "2025-09-04 00:00:00", "content_text": "Okaze de la 80-a datreveno de la venko en la Ĉina Popola Rezistmilito kontraŭ Japana Agreso kaj la Monda Kontraŭfaŝisma Milito, mi deziras aliĝi kun respekto kaj admiro al la memoro de tiuj, kiuj oferis sian vivon por la paco kaj digno de la popoloj.\n\nĈinio faris la plej grandan kontribuon de la mondo, laŭ homa ofero, al la granda Monda Kontraŭfaŝisma Milito en la Dua Mondmilito.\n\nLa kuraĝo de la preskaŭ 30 milionoj falintaj ankoraŭ kaj eterne simbolas la vojon sekvendan por estonteco libere de faŝismo: pro ĉi tiu alta kialo, la ceremonioj okazigitaj en Pekino devas inspiri ĉiujn, kiuj en la nuntempo laboras humile, sed kun decidemo, por konstrui pli justan mondon sen militoj.\n\nPrezidanto Xi Jinping, en sia parolado sur la Placo Tian'anmen, volis memorigi la mondon -- kun firmeco kaj digno -- pri la decida elekto inter paco kaj milito, reasertinte la sindevontigon de Ĉinio, kiu ne lasas sin timigi, sed kiu antaŭ ĉio aspiras kontribui al pli justa tutmonda ordo, ne plu regata de kelkaj okcidentaj landoj.\n\nHistorio estas do gvidilo por la nuntempo kaj la estonteco de la homaro.\n\nEn ĉi tiu tre signifa momento en la historio de la popoloj de la mondo, mi esprimas la esperon, ke la iniciato de Xi Jinping por konstrui la homaran komunumon de komuna estonteco trovos akcepton tra la mondo, plifortigante la senton de kolektiva respondeco al la mondo bazita sur kunlaboro, reciproka respekto kaj harmonio inter nacioj.\n\n---\n\n*Fabio Massimo Parenti, profesoro pri Tutmondaj Studoj en la Itala Internacia Instituto Lorenzo de Medici, kun aparta atento al la rolo de Ĉinio en la multpolusa mondo. Li estas membro de italaj kaj eksterlandaj organizoj pri la internaciaj rilatoj, kiel EARTH CHARTER INTERNATIONAL CHINA, esplorinstituto akreditita ĉe la Unuiĝintaj Nacioj. Prof-ro Parenti estas la aŭtoro de pluraj libroj kaj eseoj pri internaciaj aferoj kaj gepolitiko eldonitaj en la itala kaj en la angla.\n\n<span style=\"font-family: \"times new roman\"; font-size: 20px;\">De Hanojo al Pekino: Vojaĝo de 80 jaroj por memori historion kaj rigardi estontecon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/05/content_118045385.htm", "title": "Miraklo: Nombro de ruĝaj ibisoj kreskis de 7 al 10 mil!", "published": "2025-09-05 00:00:00", "content_text": "Kiel aparta specio de orienta Azio, ruĝa ibiso estas laŭdata kiel orienta gemo. Oni kredas, ke tia birdo portas bonaŭguron. Antaŭe ĝi estis trovebla en Ĉinio, la Korea Duoninsulo, Japanio kaj la fora oriento de Rusio.\n\nĜi postulas habitaton kun altkvalita medio kaj estas rigardata kiel atestanto de bonkvalita natura medio. Tamen, pro industria disvolviĝo, ĝia populacio draste malpliiĝis:\n\nEn 1963, mortis la lasta ruĝa ibiso en Sovetunio;\n\nEn 1979, ruĝa ibiso malaperis sur la Korea Duoninsulo;\n\nEn 2003, mortis la lasta ruĝa ibiso en Japanio.\n\nSed espero ne estingiĝis!\n\nLa 23-an de majo 1981 sciencistoj de la Instituto pri Zoologio sub la Ĉina Akademio de Sciencoj malkovris la lastajn 7 ruĝajn ibisojn en Yaojiagou, Yangxian-gubernio de Shaanxi-provinco! La malkovro skuis la mondon kaj malfermis novan ĉapitron en la protektado de tiu specio.\n\nPost jardekoj da protektado, en novembro 2023, Shaanxi-provinco anoncis, ke la tutmonda nombro de ruĝaj ibisoj superis 10 000!\n\nĈi tio estas granda sukceso en la historio de mediprotektado kaj pruvas, ke homaro povas vivi harmonie kun la naturo!\n\nDankon al protektantoj de ruĝaj ibisoj!\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Muzeo pri Pagoda Kulturo en Xuchang - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/05/content_118062703.htm", "title": "Danjiangkou kaj la projekto Sud-norda Akvotransigo -- Vojaĝo de suda akvo al nordo", "published": "2025-09-05 00:00:00", "content_text": "de BUI HAI MUNG\n\nKiel ebligas al urboj en norda Ĉinio trinki bonkvalitan akvon transportitan de miloj da kilometroj fore de la suda parto de la lando? La respondo troviĝas ĉe Danjiangkou -- la koro de la grandioza akvopovo de la jarcento, la projekto Sud-norda Akvotransigo.\n\nLa 30-an de aŭgusto, sekvante la grupon de ĉinaj ĵurnalistoj al Hubei-provinco, mi havis la okazon viziti Danjiangkou. Antaŭ mia alveno, mi jam aŭdis pri la granda projekto kaj sciis, ke Danjiangkou estas ĝia kerna parto.\n\nPor kompreni la projekton, ni devas unue scii pri la malekvilibro de akvoresursoj inter la suda kaj norda partoj de Ĉinio. La sudo, precipe la jangzia baseno enhavas pli ol 80% de la tutlanda akvo, sed nur ĉirkaŭ 40% de la kultivebla tero. Male, la nordo (inkluzive de la norda ebenaĵo kun la grandaj urboj kiel Pekino kaj Tianjin) estas la politika kaj ekonomia centro, dense loĝata, sed posedas malpli ol 20% de akvo kaj suferas de severa akvomalabundo. Por ekvilibrigi tiun malegalecon, Ĉinio konstruis la projekton Sud-norda Akvotransigo -- la plej granda akvoinĝenieria projekto en la homa historio.\n\nDanjiangkou-akvorezervejo\n\nDanjiangkou -- granda avkorezervejo ĉe la rivero Hanjiang\n\nDanjiangkou situas en Hubei-provinco, ĉe la rivero Hanjiang -- la plej granda alfluanto de Jangzio. La konstruado de la akvorezervejo komenciĝis en 1958 kaj estis vastigita en la frua 21-a jarcento por servi al la projekto. Kun kapacito de dekoj da miliardoj da kubaj metroj, Danjiangkou estas nun la plej granda homfarita lago en Azio. Komence ĝi estis celita al kontraŭinundado, elektroproduktado kaj irigacio. Sed ekde 2014, kiam la centra itinero de la projekto ekfunkciis, ĝi ricevis nacian mision: Liveri akvon al la seka nordo.\n\nLaŭ oficialaj datumoj, dum la lastaj dek jaroj, Danjiangkou transpumpis pli ol 69 miliardojn da kubaj metroj da akvo al la nordo, servante al 26 grandaj urboj kaj pli ol 100 milionoj da homoj, kontribuante al la regiono de Pekino, Tianjin kaj Hebei.\n\nOrdig-linio de Yiqing-kompanio en Danjiangkou\n\nParalele, la loka registaro prioritatigis protekton de la akvo. La loĝantoj diras: \"Konservi la lagon pura estas tasko plenigenda je ajna kosto.\" Danke al strikta kontrolado kaj monitorado, en 2024 ĉiuj 57 alfluantoj de la lago atingis la normon II aŭ pli bonan; en pli ol 75% de la tagoj en la jaro, la lago estis ĉe la normo I -- la plej alta nivelo. Tio certigas ne nur sufiĉon de akvo, sed ankaŭ altan kvaliton.\n\nLa akva ekonomio -- Nova vojo al disvolvado\n\nDanjiangkou ne estas nur akvoinĝenieria projekto, ĝi fariĝis ankaŭ centro de nova industrio: La akva ekonomio. Danke al siaj avantaĝoj, la urbo altiris konatajn kompaniojn kiel Nongfu, Yanjing, Beijing Yiqing kaj Huarun ktp. Kompleta industria ĉeno formiĝis, kiel produktado de trinkaĵoj, prilaborado de pakaĵoj kaj rilata merkatigo. Ĝis decembro 2024 la akvo-rilataj industrioj de Danjiangkou atingis produktvaloron de 18 miliardoj da juanoj, kio reprezentas 40% de la loka MEP.\n\nParto de tiu enspezo estas reinvestita en mediprotekto. La urbo konstruis inteligentan kontrol-sistemon laŭ la principo \"satelito rigardas, kamerao observas, patrolo navigas, subakva inspektado kontrolas\", funkciigata 24/7 por rapide trakti ajnajn riskojn. Tio estas malofta modelo de kunfando inter ekonomia evoluo kaj ekologia protekto.\n\nLa projekto de la jarcento\n\nParoli pri Danjiangkou ankaŭ signifas mencii pri la akvotransigo -- la plej granda akvoinĝenieria projekto en la homa historio. La ideo transigi akvon de la sudo al la nordo aperis jam en Ming-dinastio, antaŭ 400-500 jaroj, sed nur en la 21-a jarcento ĝi realiĝis, kiam la bezono por industrio, agrikulturo kaj loĝantaro akre kreskis.\n\nLa projekto konsistas el tri itineroj: Orienta, centra kaj okcidenta. El tiuj, la centra estas la plej grava: Ekirante de Danjiangkou, trans totale 1 400-km-longaj kanaloj, akvopontoj kaj tuneloj, por liveri akvon al Pekino, Tianjin kaj multaj provincoj de la nordo. La projekto kapablas transigi 44.8 miliardojn da kubaj metroj da akvo jare, servante al 438 milionoj da homoj en areo de milionoj da kvadrataj metroj, kun totala longeco de kanaloj kaj duktoj de pli ol 4 350 km. Ĝis julio 2025, la fazo I de la orienta kaj centra itineroj jam liveris pli ol 80 miliardojn da kubaj metroj da akvo, rekte plibonigante la vivon de 185 milionoj da homoj kaj liverante krome 8.5 miliardojn da kubaj metroj da akvo al pli ol 50 riveroj laŭ la itinero.\n\nDanjiangkou-akvorezervejo\n\nKompare kun aliaj similaj projektoj en la mondo, la ĉina projekto superas per la grandiozeco. La projekto kalifornia akvokondukilo en Usono aŭ la projekto pri nacia rivera ligo en Barato estas famaj, sed ili povas egali ĝin nek laŭ longo, nek laŭ akvokapacito aŭ nombro da ricevantoj. Tial ĉi tiu projekto estas ne nur ĉina atingeco, sed ankaŭ atesto pri la plej alta nivelo de akvoinĝenierio en la mondo.\n\nTamen grandeco alportas grandajn defiojn: Protekti la ekosistemon de la riveroj, certigi la akvokvaliton ĉe la fonto, trakti sociajn efikojn de translokigo. Ĉi tie la leciono estas klara: Evoluo ne povas esti apartigita de mediprotekto kaj la bono de la komunumo.\n\nVidpunkto de fremda ĵurnalisto\n\nKiel fremda ĵurnalisto, mi havis la okazon viziti Danjiangkou kaj atesti la imponan amplekson de la projekto. De supre, la lago etendiĝas kiel interna maro. La gigantaj digoj, pumpstacioj kaj tuneloj -- ĉio superis miajn atendojn kaj vekis veran admiron.\n\nEn mia lando Vjetnamio, mi vizitis kelkajn hidroelektrajn projektojn, sed nur starante ĉe Danjiangkou mi vere sentis la diferencon. Tio ne estas nur inĝenieria verko, sed simbolo de longtempa perspektivo, firma decido kaj organiz-kapablo de Ĉinio.\n\nImprese estis ankaŭ la maniero kiel lokaj homoj parolas pri la devo \"konservi la akvon pura\". En konversacioj kun loĝantoj kaj laboristoj, mi sentis fierecon miksitan kun respondeco. Por ili, protekti la akvon ne estas simpla ĉiutaga laboro, sed devo al la medio kaj al cent milionoj da homoj en la nordo.\n\nMontakva trinkaĵ-firmao en Danjiangkou\n\nEstonteca perspektivo -- de Ĉinio al la mondo\n\nDanjiangkou kaj la projekto ne estas nur akvokonservaj projektoj, sed ankaŭ atesto pri la kapablo de la homaro superi naturajn defiojn. En la kunteksto de klimat-ŝanĝiĝoj, sekeco kaj akvomalabundo fariĝantaj tutmondaj problemoj, la sperto de Ĉinio povas inspiri multajn landojn.\n\nDe tiu sperto mi pensis pri la mekonga rivero -- longa je pli ol 4 300 km, fluanta tra ses landoj (Ĉinio, Mjanmaro, Laoso, Tajlando, Kamboĝo kaj Vjetnamio). Ĝi provizas vivrimedojn al preskaŭ 70 milionoj da homoj por agrikulturo, hidroenergio, fiŝkaptado kaj transporto. Sed kompare kun la projekto, kiu estas interna projekto sub centra administrado, Mekongo starigas defiojn de translandlima mastrumado, kie la interesoj de diversaj ŝtatoj ofte malsamas. Se la projekto montras la forton de unu nacio koncentri sian volon kaj rimedojn, Mekongo prezentas alian demandon: Kiel pluraj ŝtatoj povas kune administri kaj protekti komunan riveron? La leciono de la ĉina projekto memorigas nin, ke ĉu temas pri giganta interna projekto aŭ pri internacia baseno, la ŝlosilo al sukceso estas la kombino de scienco, longtempa planado kaj ĉefe kunlaboro por la komuna bono de milionoj da homoj dependaj de tiu akvo. La sperto de Ĉinio montras, ke por ke grandega projekto funkciu efike, la kernaj faktoroj ne estas nur tekniko, sed ankaŭ kunlaboro, kontrolado kaj daŭra politika engaĝiĝo. Tio estas ankaŭ sugesto por aliaj landoj: Nur per regiona kunlaboro, travidebla datuma kundivido kaj komuna celo de daŭripova disvolvo oni povas certigi longdaŭran akvosekurecon.\n\nEl la koro de Danjiangkou, la akvo ne nur fluas al Pekino aŭ Tianjin, sed ankaŭ eniras en nian mondan konscion: Akvo estas vivo, kaj protekti akvon signifas protekti la estontecon de la homaro.\n\n<span style=\"font-family: \"times new roman\"; font-size: 20px;\">Miraklo: Nombro de ruĝaj ibisoj kreskis de 7 al 10 mil! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/08/content_118058370.htm", "title": "Komerco kaj servoj pri dorlotbestoj firmiĝas en Ĉinio", "published": "2025-09-08 00:00:00", "content_text": "Kiam mi transloĝiĝis al Ĉinio en 2015, malmultaj loĝantoj havis hundojn aŭ katojn hejme. Kion mi foje vidis estis emerituloj promenantaj kun siaj birdoj en kaĝo. Ĉe la angulo proksime al mia loĝejo, ili renkontiĝis kaj pasigis horojn ludante maĝongon. La birdoj, en siaj kaĝoj sur flanka tablo, restis rigardantaj siajn mastrojn ludi.\n\nLa 20-an de aŭgusto, post la inaŭguro de la 27-a Azia Ekspozicio pri Hejmbestoj, vizitanto interagas kun kakatuo. (Foto:IC)\n\nDorlotbestoj populariĝas\n\nTempo pasis kaj mi rimarkis subitan populariĝon de dorlotbestoj, tiagrade ke necesis plibonigi la leĝaron de kelkaj grandaj urboj por trakti la defiojn portitajn de ĉi tiu nova vivstilo. Pasintjare, la kvanto de registritaj hejmbestoj en Ĉinio superis 120 milionojn.\n\nEn Pekino, samkiel en kelkaj aliaj urboj, nunaj leĝoj limigas la kvanton de bestoj po loĝejo kaj ankaŭ la grandecon de hundoj en la centraj areoj de la urbo. Ĉiuj dorlotbestoj devas esti registritaj kaj ricevi la devigan vakcinadon.\n\nEstis ankaŭ zorgo pri bestaj fekaĵoj surstrate kaj la risko de akcidentoj, kiel mordoj al preterpasanto. Homo, kiu promenas kun sia hundo devas kolekti la fekaĵojn, kaj en kelkaj lokoj estas ankaŭ postulo de muzelo.\n\nMi rimarkis ne nur pliiĝon en la kvanto de hundoj, sed ankaŭ, ke ili ĝenerale apartenas al familioj kun infanoj. Estas nova generacio de ĉinoj, kiuj kreskas akompanataj de ĉi tiuj bestoj, samkiel okazas jam de pluraj generacioj en Brazilo, kie hundoj delonge estas popularaj.\n\nKatoj estas la plej komuna elekto de fraŭlinoj, kiuj loĝas sole, precipe tiuj mezaĝaj. Kiam mi ekloĝis en Ĉinio, malmultaj homoj deklaris havi hejmbeston, sed nuntempe multaj inter miaj konatuloj diskonigas fotojn kaj filmetojn de siaj hejmbestoj en ĉinaj sociaj retejoj.\n\nEstas ankaŭ intereso pri ekzotaj bestoj, inter ili alpakoj kaj kapibaroj, ambaŭ indiĝenaj de Sud-Ameriko. Mi jam vidis homojn promenantajn kun ĉi tiuj bestoj surstrate, sed tio estas tre malofta kaj altiras atenton de pretepasantoj.\n\nDe kafejoj al hoteloj, komerca ekspluatado de bestoj dividas opiniojn\n\nMallonge antaŭ la pandemio de KOVID-19, katokafejoj (kafejoj, kie katoj apartenantaj al la loko interagas kun klientoj) populariĝis inter ĉinaj junuloj. En kelkaj el ili, la katoj libere promenas inter la klientoj, kiuj kutimas karesi ilin.\n\nKato ripozas en katkafejo en la Interna Mongolio. (Foto: Rafael Henrique Zerbetto)\n\nEn kelkaj aliaj kafejoj, la bestoj restas en areo apartigita per vitro aŭ krado. Mi vizitis unu el tiuj en la Interna Mongolio kaj rimarkis, ke la areo rezervita por katoj estis klimatizita kaj havis ludilojn, dometojn por ripozo, manĝaĵon kaj akvon. La laboristoj de la kafejo ricevis specifan trejnadon por prizorgi la felisedojn, povante identigi katon streĉitan aŭ ĝenatan kaj tuj interveni por ke tiu povu ripozi for de la homoj.\n\nPoste venis aliaj tipoj de kafejoj kun bestoj. Dum la pandemio, la modo estis alpakoj, kaj kelkaj kafejoj donis al klientoj, kontraŭ pago, la ŝancon havi proksiman kontakton kun tiuj amindaj bestoj. Lastatempe aperis kelkaj kafejoj kun kapibaroj, kutime kapibaridoj.\n\nAntaŭ kelkaj semajnoj, hotelo en Wuhan altiris atenton pro nova servo, kiu kaŭzis polemikon: Gastoj povas mendi specialan ĉambron por pasigi la nokton kun hundo provizita de la hotelo.\n\nLa hotelo asertas, ke la bestoj estis severe selektitaj, trapasas rutinajn ekzamenojn ĉe bestokuracejo, ricevas vakcinadon kaj estas speciale trejnitaj por senti sin komforte kun nekonataj homoj. Krome, \"hunda manaĝero\" ĉiam estas disponebla por helpi la klientojn kaze de problemo en kunvivado kun la hundo.\n\nLaŭ la hotelo, la fizikaj kaj psikologiaj kondiĉoj de la bestoj estas taksataj ĉiutage kaj konstatite iu damaĝo al la hundo, la koncerna gasto estas metita en liston de homoj malpermesataj en la hotelo. Iniciatoj kiel ĉi tiu dividas opiniojn. Estas homoj, kiuj vidas ĉi tian servon kiel oportunon por tiuj, kiuj sopiras siajn bestojn dum vojaĝo aŭ ŝatus havi beston hejme, sed ne povas. Aliflanke, aliaj homoj plendas, ke ofta kontakto kun nekonataj homoj povas kaŭzi streĉon ĉe la bestoj.\n\nĈinoj elspezas pli kaj pli pri siaj dorlotbestoj\n\nLa 27-a Azia Ekspozicio pri Hejmbestoj, okazinta fine de aŭgusto en Ŝanhajo, estis la plej granda ekspozicio pri hejmbestoj iam okazinta en la mondo. Pelata de junaj konsumantoj, la ĉina merkato por produktoj kaj servoj por hejmbestoj superis 300 miliardojn da juanoj (42 miliardoj da dolaroj) pasintjare, kun kresko je 7.5% kompare kun 2023.\n\nDatenoj de podetala retkomerca platformo montras kreskantan serĉadon por manĝaĵoj specifaj por bestoj de certa aĝo aŭ raso/grandeco, inteligentaj produktoj, medikamentoj kaj suplementoj, kaj novaj tipoj de manĝaĵoj. Krome, junaj ĉinoj elspezas pli por la sano de siaj bestoj, kio stimulis la disvolviĝon de produktoj kaj servoj pri bestosano en la lando.\n\nLa disvolvado de tiu merkato ankaŭ kreis ŝancojn por novigaj servoj. Nur en la urbo Ŝanhajo malfermiĝis du novigaĵoj en la besta mondo ĉi-jare. Unu estas la unua \"hunda gimnastikejo\" de la lando, GOGOGYM, kiu havas infrastrukturon kaj kvalifikitan teamon por ke la bestoj ekzerciĝu, kaj ankaŭ liveras servojn pri beligo kaj masaĝo, krom vendejo de porhundaj produktoj.\n\nLa alia noviga servo estas firmao nomita Wagtopia, fondita de la brazilano Fábio Alves da Silva, kiu liveras servojn de banado kaj tondado kaj socialigajn aktivaĵojn por dorlotbestoj, sed famiĝis ĉefe pro tio, ke ĝi estas la unua vendejo, kiu liveras freŝbakitajn manĝojn por bestoj. La ĉefa allogaĵo de Wagtopia estas ĝia tute travidebla centra kuirejo, kie fakula teamo disvolvas manĝojn por bestoj laŭ internaciaj normoj kaj alprenas malaltatemperaturajn kuirteknikojn por konservi la nutraĵojn.\n\nĈinio fariĝas pli amika al dorlotbestoj\n\nRezulte de tiu rapida ŝanĝiĝo en vivstilo, entreprenoj klopodas por doni best-amikajn servojn por allogi novajn klientojn. Lastatempe multaj butikumcentroj, hoteloj, trinkejoj kaj restoracioj investas en areoj por hejmbestoj.\n\nWagtopia en Ŝanhajo estas la unua bakejo dediĉita al farado de freŝaj manĝoj por bestoj.\n\nPasintjare, la biletoj por specialaj vesperaj vizitoj al la ekspozicio \"Sur la pinto de la piramido: La civilizo de antikva egipto\", kiuj permesis al homoj viziti la ekspozicion akompanate de sia kato, estis rapide disvenditaj. Konstatinte la ekzisto de granda postulo pri tia servo, Muzeo de Ŝanhajo pristudas similajn sesiojn por venontaj ekspozicioj.\n\nEn la turisma sektoro, krozŝipoj kun hejmbestoj estis bone akceptitaj de ĉinaj konsumantoj. En la transporta sektoro, kelkaj altrapidaj trajnoj funkciigas servojn de transportado de hejmbestoj: Mastroj kaj bestoj vojaĝas en la sama trajno, sed en apartaj vagonoj, kaj vizitoj dum la vojaĝo ne estas permesataj.\n\nEn la lastaj semajnoj, la novaĵoj estis ĉefe kadre de aertransporto: Ekde la 15-a de aŭgusto la kompanio Hainan Airlines permesas la transportadon de bestoj en la kajuto en sia internacia itinero liganta Pekinon al Bankoko, Tajlando. La decido de la kompanio doni la servon sur internacia itinero venis nur duonjaro, post kiam kelkaj ĉinaj aviadaj kompanioj permesis la transportadon de bestoj en la kajuto en enlandaj flugoj.\n\nLa 28-an de aŭgusto la internacia flughaveno Hangzhou Xiaoshan en la provinco Zhejiang inaŭguris salonon por bestoj, granda je 22 kvadrataj metroj, kun kapablo akcepti 20 hundojn kaj 30 katojn samtempe, kun malsamaj specioj tenataj en apartaj areoj. La bestoj povas esti monitorataj realtempe kaj eĉ interagi kun siaj mastroj distance.\n\n\"La salono helpas solvi problemojn ligitajn al tradicia transportado de hejmbestoj, kiel plenaj kaĝoj, komplikaj proceduroj kaj nesufiĉa prizorgado,\" deklaris Wu Qirong, dungito de la flughaveno.\n\nKrom prizorgi la bonstaton de la bestoj, la salono liveras aldonajn servojn rilatajn al transportado de bestoj, inkluzive de hejma kolektado kaj liverado, vendo de aviadaj biletoj kaj traktado de kvarantenaj proceduroj. La flughaveno Shenzhen Bao'an ankaŭ havas salonon ekskluzivan por bestoj, kiu estis inaŭgurita pasintjare.\n\nLa rapida disvolviĝo de la sektoro pri dorlotbestoj en Ĉinio povas alporti valorajn ŝancojn por Brazilo, kiu havas sperton kaj tradicion en tiu sektoro kaj kapablon doni bonkvalitajn produktojn kaj servojn al la ĉina merkato.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\"><em>Nigra Mito: Zhongkui</em> anoncita - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/08/content_118061280.htm", "title": "Pekina Centro por Prezentartoj gajnis internacian premion", "published": "2025-09-08 00:00:00", "content_text": "Situanta en la nordokcidenta parto de la Centra Verda Arbarparko en la distrikto Tongzhou de Pekino, ĉi tiu konstruaĵo estis desegnita laŭ la koncepto \"kultura grenejo\", inspirite de antikvaj grenejoj kaj kanalveloj. Ĝi konsistas el tri apartaj konstruaĵoj, enhavantaj kvar internajn teatrejojn, nome operejo, koncertejo, dramteatrejo kaj malgranda teatrejo, kaj unu subĉiela teatrejo. Ĝia fasado montras metalajn panelojn interplektitajn kun vitraj kurtenmuroj, elvokante la bildon de malvolviĝanta teatra kurteno. Nokte lumigo kaj projekciado plifortigas ĝian distingan teatrejan etoson.\n\nLa centro estis oficiale finkonstruita kaj inaŭgurita fine de 2023. Ĝi nun servas kiel grava platformo por kulturaj interŝanĝoj, gastigante prezentadojn, publik-engaĝiĝajn aktivadojn kaj internaciajn kulturajn kunlaborajn eventojn. Ekde sia inaŭguro, ĝi fariĝis unu el la ĉefa referenc-punktoj pri kulturo de Pekino.\n\nEkde 2004, la organizaĵo Ĉikaga Ateneo: Muzeo de Arkitekturo kaj Dezajno, kune kun la Eŭropa Centro por Arkitekturo, Arto, Dezajno kaj Urbaj Studoj kaj la eldonejo Metropola Arto, organizas la Internaciajn Arkitekturajn Premiojn kiel manieron honorigi la plej bonajn kaj signifoplenajn novajn konstruaĵojn, pejzaĝajn arkitekturojn kaj projektojn desegnitajn kaj/aŭ konstruitajn de la ĉefaj arkitektoj, pejzaĝ-dezajnistoj kaj urboplanistoj de la tuta mondo. La programo honorigas novajn atingojn en dezajno kaj substrekas la direktojn kaj komprenon de nuntempaj pintnivelaj procezoj kongruaj kun la nuna penso pri dezajno.\n\nTradukis: Rafael Henrique Zerbetto\n\nFonto: Beijing Service\n\n<span style=\"font-family: \"times new roman\"; font-size: 20px;\">De Hanojo al Pekino: Vojaĝo de 80 jaroj por memori historion kaj rigardi estontecon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/09/content_118068508.htm", "title": "Ĉinaj entreprenoj repripensas diversigon de provizĉeno ekster Ĉinio?", "published": "2025-09-09 00:00:00", "content_text": "de BUI HAI MUNG\n\nDum la lasta jardeko, diversigo de provizĉeno ekster\n\nĈinio\n\nfariĝis direktilo por multaj ĉinaj entreprenoj, kiuj celas abundigi sian provizĉenon kaj eviti riskojn pro komercaj tensioj kun Usono. Sudorienta Azio, danke al siaj kostaj avantaĝoj, geografia situo kaj malfermitaj investpolitikoj, aperis kiel ideala celloko. Tamen, la ondo de produktada translokado al ĉi tiu regiono nun alfrontas novan defion: necerteco kaj kompleksaj tarif-politikoj de Usono -- precipe sub la regado de prezidento Donald Trump, kiu revenis al la Blanka Domo kun pli agresemajkomercaj politikoj.\n\nDe diversigo de provizĉeno eskter\n\nĈinio\n\nal dilemo\n\nLa reimposto de altaj tarifoj ne nur kontraŭas ĉinajn varojn, sed ankaŭ kontraŭas la eksportaĵojn de pluraj sudorient-aziaj landoj -- kiuj iam estis konsiderataj kiel \"transita punkto\" por ĉinaj entreprenoj -- tute ŝanĝis la planon. Se antaŭe Kamboĝo, Vjetnamio aŭ Indonezio estis realigeblaj alternativoj, nun ankaŭ ĉi tiuj landoj frontas tarifojn inter 19% kaj 40% por varoj eksportataj al Usono. Detale, la tarifoj de Trump en la regiono varias de minimumo de 10% por Singapuro ĝis maksimumo de 40% por Birmo kaj Laoso. Kamboĝo, Indonezio, Malajzio, Tajlando kaj Filipinoj suferas tarifojn de 19%. Vjetnamaj produktoj estas impostitaj je 20%. Dume, ĉinaj varoj estas tarifitaj je 30% dum la komerca \"batal-paŭzo\" (se aldoni ankaŭ la antaŭe truditajn tarifojn de la unua prezidenteco de Trump kaj aliaj akumulitaj impostoj, la entuta tarifo estas 55%). Ĉi tio malpliigas la motivadon de ĉinaj entreprenoj por vastigi fabrikojn en la regiono.\n\nLa kazo de Minyuan Footwear estas elstara ekzemplo. Ili siatempe konstruis fabrikon en Kamboĝo por servi la usonan merkaton, sed devis ĉesi, ĉar usonaj klientoj -- kiuj esence regas la valorĉenon -- ŝanĝis sian direkton pro tro rapidaj ŝanĝoj en tarifaj politikoj. Longtempaj investoj nun aspektas tro riskaj en tiom malstabila medio.\n\nAlta kosto de translokiĝo\n\nMultaj ĉinaj fabrikantoj, kiuj gvidis la disigon de produktado, nun revenas al sia hejmlando. Krom la tarifoj, esenca zorgo estas la alta translokiga kosto kaj la risko perdi regadon super la provizoĉeno. Por atingi sufiĉan lokan valoron kaj eviti esti konsiderataj kiel \"transŝipado\" -- kiuj ankaŭ estas impostitaj je 40% -- multaj entreprenoj devas transloki tutajn produktajn liniojn, kvalifikitajn laboristojn, krudmaterialojn kaj eĉ loĝistikan infrastrukturon al alia lando -- kion ne ĉiuj povas fari tuj.\n\nKrome, laborproduktiveco, politika stabileco kaj infrastrukturo en multaj sudorient-aziaj landoj ankoraŭ ne povas konkuri kun Ĉinio. Multaj investantoj \"provis kaj retiriĝis\" -- kelkaj eĉ bedaŭras sian decidon. Zhao Fen, posedanto de kvar fabrikoj en Dongguan de Ĉinio, diris, ke multaj konkurantoj malfermis fabrikojn en la Sudorienta Azio, sed \"ĉiuj bedaŭras pro tio\". \"La terkostoj altiĝis, la laborproduktiveco estas pli malalta kaj la tarifoj pliigitaj -- rezultigante pli altajn funkciigajn kostojn,\" ŝi diris. \"La aldonita usona imposto kontraŭ malmultekostaj ĉinaj varoj efektive estas malalta kaj ne malpliigas la usonan konsumadon. Fakte, por niaj varoj, la tarifoj apenaŭ kreskis.\"\n\nĈinio restas neanstataŭigebla\n\nLa fakto estas, ke Ĉinio ankoraŭ tenas nemalhaveblajn avantaĝojn en multaj industrioj. Industrioj kiel ludiloj, elektroniko, altkvalita teksaĵo… Ĉiuj forte dependas de teknologia kapablo, skalo kaj interna industria ekosistemo de Ĉinio. Eĉ translokante fabrikojn, kompanioj ankoraŭ devas transporti partojn el Ĉinio, tiel la kostoj ne malpliiĝas, sed eĉ kreskas. En tempo, kiam usonaj importistoj ankaŭ devas \"ŝpari\", ili ne plu premas siajn partnerojn translokiĝi je ĉiu prezo.\n\nKion oni devas rimarki estas, ke se la diferenco en tarifoj inter Ĉinio kaj aliaj sudorient-aziaj landoj ne sufiĉas por kompensi la translokajn kostojn, la praktika elekto de multaj entreprenoj ankoraŭ estas… resti en Ĉinio.\n\nFleksebleco iĝas ŝlosilo\n\nOni povas diri, ke la plano de diversigo de provizĉeno eskter\n\nĈinio\n\nne tute fiaskis, sed ĝi eniras fazon de ĝustigo kaj selektado. Nur entreprenoj kun longtempa vizio, forta financa bazo kaj alta adaptebleco povas sekvi ĝin ĝisfine. La plimulto devos pesi la profitojn kaj perdojn, sekvi politikajn ŝanĝojn kaj atendi la rezulton de komercaj intertraktadoj inter grandaj potencoj.\n\nLa plano transloki produktadon el Ĉinio jam ne estas ununura vojo, sed fariĝis ekvacio plena je nekonataj faktoroj -- kie ĉiu movo devas esti zorge kalkulita. Por ĉinaj entreprenoj, provizora paŭzo de translokado por atendi pli bonan momenton estas sekura elekto -- en situacio, kie tarifoj povas ŝanĝiĝi dum unu nokto, sed reinvestaj kostoj daŭras jarojn.\n\n<span style=\"font-family: \"times new roman\"; font-size: 20px;\">Pekina Centro por Prezentartoj gajnis internacian premion - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/09/content_118069093.htm", "title": "Ĉina prezidanto Xi Jinping ĉeestis virtualan BRICS-pintkunvenon en Pekino", "published": "2025-09-09 00:00:00", "content_text": "Ĉina prezidanto Xi Jinping alvokis la BRICS-landojn kundefendi multflankismon kaj la multflankan komercan sistemon dum la virtuala BRICS-pintkunveno en Pekino la 8-an de septembro.\n\n\"En ĉi tiu ŝlosila momento, BRICS-landoj, kiel reprezentantoj de la tutmonda sudo, devas agi laŭ la BRICS-spirito de malfermeco, inkluzivigo kaj reciproke utila kunlaboro, komune defendi multflankismon kaj la multflankan komercan sistemon, antaŭenigi pli grandan BRICS-kunlaboron, kaj konstrui homaran komunumon de komuna estonteco,\" diris Xi Jinping.\n\n\"La historio diras al ni, ke multflankismo estas la komuna aspiro de la popolo kaj la ĝenerala tendenco de nia epoko,\" li diris, aldonante, ke multflankismo liveras gravan subtenon por mondaj paco kaj disvolviĝo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinaj entreprenoj repripensas diversigon de provizĉeno ekster Ĉinio? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/10/content_118069086.htm", "title": "Brita Komerca Sendito al Ĉinio Lewis Neal: Xiamen reprezentas ŝancojn", "published": "2025-09-10 00:00:00", "content_text": "Brita Komerca Sendito al Ĉinio Lewis Neal ĉeestis la gazetaran konferencon por la 25-a Ĉina Internacia Foiro por Investo kaj Komerco posttagmeze de la 6-a de septembro por partopreni serion da aktivadoj.\n\n\"Britio honoras esti la honora gasto de ĉi-jara foiro. Ni havas 400-kvadratmetran pavilonon kaj pli ol 100 kompaniojn partoprenantajn, markante la plej grandnombran partoprenon.\" Li diris, ke la foiro estas ideala platformo por Britio montri sian malferman, stabilan kaj tutmonde kunligitan ekonomion. La foiro ankaŭ estas aparte grava por britaj entreprenoj, kies kompanioj en multaj ŝlosilaj industrioj alte taksas la ŝancon.\n\nParolante pri la perspektivoj de la ĉin-britaj ekonomiaj kaj komercaj rilatoj, li esprimis sian antaŭĝojon pri pragmata kunlaboro tra la foiro. \"La foiro nun estas en sia 25-a jaro, kaj la Speciala Ekonomia Zono de Xiamen aĝas jam 45 jarojn. Tio donas al ni grandan optimismon kaj ĝojigas nin vidi ekonomiajn kaj komercajn interŝanĝojn inter Ĉinio kaj Britio atingi novan progreson.\"\n\n\"Xiamen funkcias kiel pordego al ŝancoj,\" diris Lewis Neal, laŭdante la ekonomian viglecon de Xiamen. \"Mi kredas, ke la foiro estas momento por ke Britio kaj Ĉinio kunlaboru por antaŭenigi komercajn ŝancojn.\" Ĉi tiu takso estas ne nur agnosko de la malfermeco kaj inkluzivigo de Xiamen, sed ankaŭ anoncas novajn ŝancojn por ĉin-brita ekonomia kaj komerca kunlaboro.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinaj entreprenoj repripensas diversigon de provizĉeno ekster Ĉinio? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/10/content_118069126.htm", "title": "Xi Jinping sendis gratulmesaĝon al 25-a Ĉina Internacia Foiro por Investo kaj Komerco", "published": "2025-09-10 00:00:00", "content_text": "Ĉina prezidanto Xi Jinping sendis gratulmesaĝon al la 25-a Ĉina Internacia Foiro por Investo kaj Komerco en la 8-a de septembro, kiam la foiro malfermiĝis en Xiamen de la provinco Fujian.\n\nXi Jinping diris, ke la Ĉina Internacia Foiro por Investo kaj Komerco, kun la konstanta temo \"vastigi dudirektan investadon kaj komune antaŭenigi tutmondan disvolviĝon\", ludis pozitivan rolon en la antaŭenigo de la konstruado de malferma monda ekonomio kaj fariĝis efika platformo por ke tutmondaj investantoj profundigu pragmatan kunlaboron.\n\nXi Jinping emfazis, ke kiel grava kontribuanto kaj ankro de tutmonda ekonomia kresko, Ĉinio senŝancele plivastigos altnivelan malfermadon, antaŭenigos liberigon kaj faciligon de komercado kaj investado, daŭre dividos siajn disvolvajn ŝancojn kun la mondo, kaj aldonos pli da pozitiva energio kaj certeco en tutmondan disvolviĝon. Ĉinio volas kunlabori kun ĉiuj partioj por antaŭenigi inkluzivigan ekonomian tutmondiĝon kaj krei brilan estontecon de prospero kaj disvolviĝo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ĉinaj entreprenoj repripensas diversigon de provizĉeno ekster Ĉinio? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/11/content_118071455.htm", "title": "Esperanta Tago 2025 -- La mondo malfermita por amo kaj vojaĝo", "published": "2025-09-11 00:00:00", "content_text": "de Jevgenij Borjun\n\nLa Rusia Esperantista Unio por la dua fojo en la jaro okazigis Esperantan Tagon en Krasnojarsk. La celo de la evento estis montri kiom unueca povas esti la Rusia Esperantista Unio. La eventon partoprenis pli ol 70 homoj de 12 regionoj de Rusio kaj Ĉinio, kaj ankaŭ esperantistoj de Japanio kaj Aŭstrio.\n\n\"La programo inkludis prelegojn de estroj de la Rusia Esperantista Unio. Precipe, paroladoj de la prezidanto de la unio Viktor Aroskin kaj la prezidanto de la konsilio de la unio Dmitrij Cibulevskij, kiuj rakontis pri la internaciaj ligoj de la unio kun esperantistoj en Ĉinio kaj Usono. Ankaŭ, la renkontiĝo inkludis prelegojn pri la historio de Esperanto en Rusio, kaj ankaŭ prelego pri la eblecoj de la lingvo en nia lando,\" diris Jevgenij Borjun, unu el la organizantoj de la evento.\n\nEn la kadro de la Rusia Esperanta Tago, ankaŭ okazis krea programo. La partoprenantoj okazigis rondtablajn babiladojn, koncerton, ludon kaj multajn aliajn aktivecojn. Precipe, esperantistoj organizis konkurson por la plej bona traduko de poemo.\n\n\"Mi ŝatus aparte mencii la grandan intereson, kiun la partoprenantoj montris por nia komuna afero, studante la lingvon. Ni pensas, ke la lingvo de Zamenhof havas grandan potencialon kaj esperantistoj pretas uzi ĝin ĉie. La rezulto de nia komuna laboro estis, ke la nombro de novaj partoprenantoj, kiuj esprimis deziron partopreni en Esperanta tago, multe pliiĝis,\" aldonis Evgenij Borjun. Ĉiujare, kreskas la nombro de tiuj, kiuj volas lerni la lingvon. Nuntempe, la nombro de esperantistoj en Rusio estas ĉirkaŭ 400. La plej multaj el ili estas en Moskvo, Sankt-Peterburgo, Krasnodar kaj aliaj grandaj urboj.\n\nEn la Rusia Esperanta Tago, oni prezentis la novan programon de la unio. Jevgenij Borjun diris, ke la celo de la unio estas malfermi la mondon al esperantistoj kaj helpi novajn esperantistojn trovi siajn proprajn amikojn kaj partnerojn. Li aldonis, ke la unio havas senpagajn kursojn en multaj rusaj urboj kaj helpas homojn trovi amikojn kaj partnerojn en Rusio kaj eksterlande.\n\n\"Ni povas diri, ke la Rusia Esperanta Tago estas sukcesa. Ni sukcesis montri kiel unueca povas esti la esperantista komunumo. Ni esperas, ke venontjare la nombro de partoprenantoj pliiĝos eĉ pli,\" diris Jevgenij Borjun.\n\n<span style=\"font-family: \"times new roman\"; font-size: 20px;\">Xi Jinping sendis gratulmesaĝon al 25-a Ĉina Internacia Foiro por Investo kaj Komerco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/11/content_118071656.htm", "title": "Lujiazui, financa koro de Ŝanhajo kaj la tutmonda perspektivo", "published": "2025-09-11 00:00:00", "content_text": "Ĉiuj scias, ke Novjorko estas la financa centro de Usono, kaj Londono estas la financa centro de Britio. Do, ĉu vi scias, kie estas la financa centro de Ĉinio?\n\nFinanca pozicio de Pudong\n\nSituante ĉe la orienta bordo de la rivero Huangpu, Lujiazui estas nomata \"la financa koro\" de Ĉinio. Sur areo de nur iom pli ol 31 kvadrataj metroj, tie kolektiviĝas preskaŭ 50 000 entreprenoj, el kiuj pli ol 8 000 estas financaj firmaoj ĉinaj kaj alilandaj. La nubskrapuloj kiel la Ŝanhaja Turo, Jinmao-turo kaj la Monda Financa Centro de Ŝanhajo ne nur formas brilantan urbosilueton, sed ankaŭ atestas la staturon de internacia financa centro en forta leviĝo.\n\nDe malnova haveno al nacia financa centro\n\nAntaŭ 35 jaroj, Lujiazui estis nur haveno, magazen-areo kaj malnova loĝkvartalo. En 1990, la ĉina registaro decidis starigi la Novan Disvolvan Zonon de Pudong, kio malfermis epokon de reformado kaj modernigo. Lujiazui estis elektita kiel kerna financa centro, eksperimentejo por pioniraj politikoj. Paŝo post paŝo, oni vidis miraklojn: En 1994 aperis la turo Orienta Perlo, markante la unuan transformon; en 1999 finiĝis la Jinmao-turo, poste sekvis la Monda Financa Centro kaj la Ŝanhaja Turo alta je 632 metroj, kiuj fariĝis simboloj de la nova ekonomia povo. Ene de nur 30 jaroj, Lujiazui transformiĝis de nuda tereno al unu el la ĉefaj financaj centroj de Azio.\n\nEkonomia amplekso kaj gravaj kontribuoj\n\nHodiaŭ, Lujiazui ne nur estas la ekonomia centro de Ŝanhajo, sed ankaŭ funkcias kiel lokomotivo por la tuta ĉina ekonomio. Ĝia MEP superas 600 miliardojn da juanoj, kun areo okupante nur 0.5% de Ŝanhajo kaj 2.6% de Pudong, tamen ĝi kontribuas preskaŭ 14% de la MEP de la urbo kaj 40% de tiu de Pudong. La financa sektoro estas la ĉefa forto, kun subteno de informa teknologio, komercaj servoj, profesiaj servoj kaj maraj servoj. Ĉi tie koncentriĝas tutmondaj financaj institucioj: 70% de eksterlandaj aktivaĵ-mastrumaj firmaoj, 40% de eksterlandaj bankoj kun jura personeco, 40% de eksterlandaj valorpaperaj kompanioj, 55% de tute eksterlandaj publikaj fondusoj... Preskaŭ ĉiuj eksterlandaj bankoj kaj asekuroj en Ŝanhajo lokiĝas ĉi tie. Krom financo, Lujiazui ankaŭ forte kontribuas al internacia komerco, profesiaj servoj, mara transporto kaj loĝistiko. Ĝis nun, la entreprenoj en la regiono kreis centmilojn da altkvalitaj laborpostenoj, akcelante la disvolvadon de tuta Pudong. Tiel, Ŝanhajo fariĝis la plej granda ekonomia centro de Ĉinio, kun MEP en 2024 superanta 5.392 miliardojn da juanoj, kio egalas al preskaŭ 4% de la landa totala.\n\nAbunda homa kapitalo kaj kultura diverseco\n\nLa sukceso de Lujiazui ne apartiĝas de altkvalita homa rimedo. Nun, tie laboras ĉirkaŭ 550 000 personoj, el kiuj triono estas eksterlandanoj aŭ ĉinaj studentoj, kiuj lernis en aliaj landoj, en la kampoj de financo, juro, konsilado kaj teknologio. Ekde 2016, la loka administracio praktikigis politikojn por altiri fakulojn el bankoj, jurfirmaoj, konsilaj grupoj al la publika administrado. Tio igis la ŝtatan aparaton pli profesia kaj proksima al la merkato.\n\nKrom la laborfaktoro, Lujiazui ankaŭ konstruas modernan vivmedion. Jam pli ol 24 projektoj pri renovigo de konstruaĵoj efektiviĝis, inkluzive de anstataŭigo de malnovaj liftoj, plibonigo de verda spaco kaj konstruado de inteligentaj konstruaĵoj. La celo estas konstrui ne nur efikan laborejon, sed ankaŭ loĝindan urbareon, kie eksterlandaj fakuloj kaj oficejaj dungitoj povas establi komfortan vivon.\n\nKomparo kun tutmondaj financaj centroj\n\nKompare kun Novjorko, Londono aŭ Hongkongo, Lujiazui ankoraŭ estas juna. Tamen ĝia forto kuŝas en unika kombino: Eksterordinara rapideco de disvolvo, fleksebla politik-testado, kaj vasta enlanda merkato. Se Novjorko estas la tradicia financa ĉefurbo kun Wall Street, Londono famas pro sia jura sistemo kaj Hongkongo pro longa internaciigo, tiam Lujiazui elstaras per sia rekta ligo al la disvolva strategio de lando kun pli ol 1.4 miliardoj da loĝantoj. Tiu kombino faras Lujiazui \"la financa centro de la 21-a jarcento\". Ĉi tie, entreprenoj ne nur aliras kapitalan merkaton kaj financajn servojn, sed ankaŭ povas utiligi la potencon de novigo -- de nova energio, artefarita intelekto ĝis elektronika komerco.\n\nFaktoroj de sukceso\n\nLa leviĝo de Lujiazui ne estas hazarda. Zhu Haidong, vicdirektoro de la Administra Komitato de Lujiazui, klarigis la kialojn de la sukceso. Unue, la forta entreprena bazo kun preskaŭ 50 000 kompanioj kreas grandan kaj diversan internan merkaton, stimulante konkuradon kaj kreemon.\n\nDue, la profesia homa rimedo igis Lujiazui loko de altkvalitaj servoj. La kuraĝaj reformadoj de la administracio, kiuj enkondukis merkatajn fakulojn en la publikan administradon, favoris konsenton kaj efikan kunlaboron inter publika kaj privata sektoroj.\n\nTrie, Lujiazui profitas de pionira politika medio. Kiel parto de la Libera Komerca Zono de Ŝanhajo, ĝi rajtas testi multajn novajn politikojn -- pri internacia financo, komerca servo, eksterlanda valuta mastrumado. Tiuj politikoj altiras ne nur eksterlandajn entreprenojn, sed ankaŭ helpas enlandajn firmaojn iri al la mondo.\n\nFine, la vivkvalito kaj kultura diverseco estas grandaj avantaĝoj. En Lujiazui oni povas labori tage en modernaj nubskrapuloj kaj vespere rapide ĝui la ekologian spacon en la ĉirkaŭaĵo de Pudong. Tiu ekvilibro donas al la loko neimageblan allogecon por internaciaj fakuloj.\n\nKomentoj de internaciaj investantoj\n\nS-ro Bertrabd Régbuer, tutmonda respondeculo pri la komerca reto de Ernst & Young (EY) en Eŭropo, dividis la kialon elekti Ŝanhajon kaj ĝenerale Ĉinion kiel celon de eksterlandaj investantoj:\n\n\"Por Ŝanhajo, la urbo konsistigas ĉirkaŭ 25% de la eksterlanda investokapitalo en Ĉinio, kaj estas la unua regiono konsiderata favora por investado kaj komercado. Ŝanhajo ne nur estas facile atingebla, sed ankaŭ havas travideblan medion, amikan al internaciaj investantoj. La urba registaro ĉiam ludas la rolon de pontligilo inter lokaj kaj tutmondaj entreprenoj, kio faciligas kunlaboron kaj reciprokan komprenon. Krome, multaj el niaj internaciaj klientoj jam ĉeestas en Ĉinio de jardekoj; iuj entreprenoj restas en la lando dum 50-60 jaroj, eĉ antaŭ la pordmalfermo de Ĉinio. Tio montras, ke longtempa perspektivo, partnereco kaj reciproka respekto estas la ŝlosiloj. En la kunteksto de kompleksa tutmonda geopolitiko, la stabileco kaj prognozeblo de Ĉinio estas des pli aprezataj de investantoj. Plie, Ĉinio ĉiam subtenis politikon de malfermo kaj daŭre estas grava celo por eksterlandaj investoj. Internaciaj kompanioj kun longtempa perspektivo rigardas Ĉinion kiel strategian merkaton, kie oni investas ne nur por la enlanda utilo, sed ankaŭ pro ĝia valoro en la tuta tutmonda strategia ĉeno.\"\n\nS-ro Nakano Yosuke, ĉefdirektoro de ABeam-kompanio, ankaŭ komentis:\n\n\"Ŝanhajo ne nur estas la 'ĉefurbo de klientoj', ĉar multaj hejmaj kaj eksterlandaj kompanioj metas siajn ĉefsidejojn ĉi tie, sed ankaŭ estas 'altejo de talentoj'. Tial, por ni, Ŝanhajo estas samtempe loko por kontakti klientojn kaj por altiri talentojn. Kvankam antaŭ kelkaj jaroj nia industrio estis forte vundita de la pandemio, danke al la zorgema atento kaj la impostaj kaj financaj avantaĝaj politikoj, nia entrepreno rapide superis malfacilaĵojn kaj reakiris kreskon. Ni estas profunde dankemaj al la ĉina registaro pro ĝia konstanta zorgo kaj akompano al entreprenoj.\"\n\nDefioj\n\nKrom la elstaraj atingoj, Lujiazui ankaŭ frontas multajn defiojn. Unu el la plej grandaj estas la tutmonda konkurenco. Dum internaciaj financaj centroj kiel Hongkongo, Singapuro, Tokio aŭ Dubajo senĉese enkondukas favorajn politikojn por allogi talentojn kaj kapitalfluojn, Lujiazui devas trovi vojon por plifortigi sian allogecon. Krome, la ŝanĝiĝema tutmonda ekonomia ciklo alportas ne malgrandan riskon por la financaj kaj komercaj entreprenoj lokitaj tie.\n\nPri infrastrukturo, post pli ol 30 jaroj da disvolvado, multaj konstruaĵoj kaj laborejoj jam eniris fazon de maljuniĝo, postulante ampleksajn renovigojn. La loka registaro jam rimarkis ĉi tiun problemon kaj efektivigas dekojn da projektoj de \"mikro-renovigo\" por konstruaĵoj -- de anstataŭigo de liftoj, plibonigo de lumigaj sistemoj ĝis enkonduko de verdaj kaj inteligentaj teknologioj en laborejojn. Tamen ĉi tiu procezo postulas grandegajn kostojn kaj proksiman kunlaboron inter registaro kaj investantoj.\n\nAlia defio estas la ekvilibro inter disvolvado kaj urba vivo. Dum ĉiam pli da entreprenoj, laborforto kaj loĝantoj fluas en la regionon, la premo al trafiko, loĝado, kuracado kaj medio pliiĝas. Konservi Lujiazui kiel areon laborebla-loĝebla postulas delikatajn urbanajn administrajn strategiojn, kovrante de infrastruktura planado, disvolvo de publika transporto ĝis konstruado de ekvilibra vivserva ekosistemo.\n\nPor la estonteco\n\nEn nova etapo, Lujiazui celas fariĝi \"super-haveno\" de financo kaj ciferecigo tutmonde. La fokuso estas plu malfermi la kampojn de bankado, valorpaperoj, fonduso, asekuro, samtempe altiri internaciajn organizojn pri verda financo, daŭrigebla investo kaj translandaj kapitalaj merkatoj. Krome, Lujiazui konstruas ampleksan servoplatformon por entreprenoj \"iri eksteren\"; tipa ekzemplo estas la Pudong-servocentro por Eksterlandaj Entreprenoj, kiu jam kunlaboras kun 79 internaciaj organizoj.\n\nAlia prioritato estas la disvolvo de Inteligenta Cifereca Haveno Lujiazui, utiligante artefaritan intelekton, grandajn datumojn kaj profesiajn servojn por akceli modernajn servajn industriojn kiel retaj sanzorgo, edukado kaj distra konsumo.\n\nSamtempe, Lujiazui pliigas investoaltiron el Mezoriento kaj landoj laŭ la iniciato \"La Zono kaj Vojo\", instigante multnaciajn kompaniojn plilarĝigi sian esplorpovon surloke. Lujiazui ne nur volas esti la \"Wall Street de Ĉinio\", sed ankaŭ centro de tutmonda kunfluo de kapitalo, teknologio kaj novigo.\n\nAlia ŝlosila punkto en la perspektivo estas krei verdan, inteligentan kaj loĝindan medion. Per la konstruado de ekologi-amikaj konstruaĵoj, disvolvo de verda transporto kaj diversigo de vivspacoj, Lujiazui celas esti ne nur tutmonda financa centro, sed ankaŭ loko, kie homoj povas vivi kaj labori daŭrigeble.\n\nEkzemplo por la mondo\n\nKiel eksterlanda  ĵurnalisto, je mia unua vizito al Lujiazui mi estis mirigita de la scenaro: La rivero Huangpu brile reflektas la lumojn de la nubskrapuloj. Ĉiu konstruaĵo ne nur estas arkitektura verko, sed ankaŭ viva atesto pri la miriga leviĝo de la areo, kiu antaŭ malpli ol kvar jardekoj estis simple aluvia tero. Sed kio restas en mia kapo ne estas nur la moderna ekstero, sed la sento pri kompleta ekosistemo: Loko, kie tutmondaj entreprenoj, oficejaj laboristoj, lokaj administrantoj kaj komunumoj kunekzistas harmonie. Por mi, Lujiazui estas kaj financa centro, kaj simbolo de la aspiro de Ĉinio en la 21-a jarcento.\n\nLa rakonto de Lujiazui alportas multajn valorajn spertojn al landoj, kiuj celas krei modernajn financajn centrojn. Unue, la sukceso montras, ke la strategia perspektivo de la registaro estas decida. Ligi Lujiazui kun naciaj projektoj kiel la Libera Komerca Zono, reformaj pilot-programoj aŭ strategio de ampleksa novigo donis solidan fundamenton por disvolvado. Due, Lujiazui pruvas, ke financa centro ne povas baziĝi nur sur kapital-fluoj, sed devas havi ekosistemon. Preskaŭ 50 000 entreprenoj de financo, mara transporto, profesiaj servoj ĝis internacia komerco kreis \"arbaron\", kie ĉiu elemento subtenas la alian. Ĉi tiu modelo estas referenco por aliaj landoj, kiuj volas konstrui daŭrigeblajn financajn areojn. Trie, la homa faktoro kaj kulturo estas ŝlosilaj. Altiri dekmilojn da internaciaj fakuloj, krei malferman kaj diversan viv- kaj labor-mediojn faris Lujiazui lokon, kie talentoj volas resti longtempe. Aliaj landoj povas lerni de la maniero, kiel Ŝanhajo ne nur konstruis turojn sed ankaŭ konstruis komunumon. Fine, la plej grava estas: Ekonomia disvolvado kaj plibonigo de vivkvalito ne estas kontraŭaj. Male, se saĝe kombinitaj, tiuj du faktoroj helpas unu la alian, kreante daŭrigeblan disvolvan ciklon.\n\nPor landoj, kiuj volas krei novan financan ĉefurbon, Lujiazui estas viva pruvo.\n\nVerkis:\n\nBui Hai Mung\n\n<span style=\"font-family: \"times new roman\"; font-size: 20px;\">Xi Jinping sendis gratulmesaĝon al 25-a Ĉina Internacia Foiro por Investo kaj Komerco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/12/content_118073623.htm", "title": "Lerni de historio kaj antaŭenigi plurflankismon", "published": "2025-09-12 00:00:00", "content_text": "\"Hodiaŭ ni kunvenas ĉi tie por solene rememori la 80-an datrevenon de la venko en la Ĉina Popola Rezistmilito kontraŭ Japana Agreso kaj la Monda Kontraŭfaŝisma Milito, por rememori la historion, omaĝi la falintajn heroojn, aprezi la pacon kaj krei brilan estontecon.\" Tiuj vortoj estis eldiritaj de ĉina prezidanto Xi Jinping dum sia parolado en Tian'anmen la 3-an de ĉi tiu monato, ĵus antaŭ la milita parado, kies simbola valoro evidentigis diversajn gravajn temojn de nia epoko.\n\nLa milita historio ne rakontata de Okcidento\n\nKiam mi estis en mezlernejo, mi aŭdis de mia instruisto pri historio, ke la du mondmilitoj okazis en Eŭropo, kun nur kelkaj disvolviĝoj en aliaj kontinentoj. Tio klarigas la fakton, ke malmultaj homoj komprenas, kial nur Rusio kaj Ĉinio organizis celebradojn tiom pompajn kiel meritas la 80-jara datreveno de la venko de alianco en la milito.\n\nLa ideo, ke preskaŭ la tuta milito estis en Eŭropo kaj komenciĝis en 1939 nur malkaŝas okcident-centritan manieron vidi la mondon. Tiu vidpunkto estis nediskutebla antaŭ jarcento, sed estas neakceptebla nuntempe.\n\nLa milito fakte komenciĝis en 1931, kiam japanoj invadis Manĉurion, startigante la unuan el aro de internaciaj konfliktoj, kiuj interplektiĝis en mondan militon. La Incidento de Lugou-ponto en julio 1937 okazis post la interkonsento, kiu kunigis Germanion, Italion kaj Japanion, kaj pro tio estas konsiderata la momento, kiam la Ĉina Popola Rezistmilito kontraŭ Japana Agreso fariĝis tutmonda, kun Ĉinio ekricevanta eksteran subtenon por rezisti la agreson.\n\nĈinio kaj Sovetunio estas la landoj, kiuj suferis plej multajn perdojn en la milito: Dum nazioj mortigis pli ol 27 milionojn da sovetianoj, japanoj mortigis pli ol 30 milionojn en la kontinenta parto de Azio, preskaŭ ĉiujn ĉinojn. Pro tio, heredigi la memoron pri la milito estas gravega afero por la popoloj de ĉi tiuj du landoj.\n\nLa danĝero de laŭplaĉaj rakontoj\n\nAnkaŭ estas fakto, inkluzive agnoskita en dokumentaj filmoj kaj libroj, ke la milito en la azi-pacifika regiono estis pli malfacila kaj sangelverŝa. La problemo estas, ke post fari tian aserton, okcidentaj historiaj libroj turnas sin al la atako kontraŭ Pearl Harbor kaj la usona kampanjo en la Pacifiko, troigante la rolon de tiu lando samkiel faras la holivudaj filmoj.\n\nĈi tiu rakonta distordado prezentas Usonon kiel la grandan heroon de la milito kun la celo forviŝi la faktojn kaj reverki la historion laŭ la interesoj de la okcidentaj potencoj. La celo de tiu distordo estas minimumigi la rolon de socialismaj landoj, transformi la holokaŭston en politikan kapitalon por Israelo kaj prezenti Japanion kiel viktimon anstataŭ agresanton.\n\nKreita por persekuti socialismon dum la Malvarma Milito kaj pravigi la rolon de Usono kiel \"monda polico\", ĉi tiu rakonto subtenas, ke homoj aliĝu al ekstremismaj politikaj grupoj, kiuj estas efikaj por kulpigi aliajn kaj instigi malamon al specifaj grupoj, ekzemple nigruloj kaj enmigrantoj, sed ne kapablas alporti efektivan solvon al la problemoj.\n\nPer konservado de la historia vero kaj ĝia heredigo al novaj generacioj, Ĉinio montras, ke ĝi sekvas ĝustan vojon en sia disvolvado: La lando investas en edukado kaj scienco, kontraŭbatalas ekstremismojn kaj antaŭenigas ekonomian disvolviĝon, ĉio ĉi kun popola subteno.\n\nMalfacila tempo\n\nDum vizito al Ĉinio por reprezenti Brazilon en la grava evento, la speciala konsilisto de brazila prezidanto Lula, Celso Amorim, kaptis la okazon por komenti pri la riskoj de la politiko de tarif-plialtigoj aplikataj de la usona registaro laŭ distordita koncepto de \"reciprokeco\". \"Ĉi tiu ideo de reciprokeco estis la reĝimo alprenita dum la intermilita periodo, kaj kiu laŭ multaj historiistoj kontribuis al la profundigo de la depresio kaj rekte ankaŭ al la etoso, kiu kondukis al la dua mondmilito,\" deklaris Amorim.\n\nLa mondo travivas kreskantan geopolitikan streĉitecon, kiu emas malboniĝi kun la leviĝo de populismaj ekstremdekstraj gvidantoj, kiel Donald Trump. Sankcioj kaj enmiksiĝoj en internajn aferojn de aliaj landoj fariĝis banalaĵoj, dum esencaj institucioj por paco, justeco kaj demokratio estas atakataj kaj malfortigataj. \"Estas kvazaŭ la Monda Organizaĵo pri Komerco (MOK) ne ekzistus,\" bedaŭris Amorim dum intervjuo kun la brazila amaskomunikilo Brasil de Fato. Samkiel UN kaj multaj aliaj internaciaj institucioj de la postmilita periodo, MOK estas unu el pluraj mekanismoj kreita por arbitracii internaciajn disputojn, preventante pligraviĝon de konfliktoj kaj estigon de militoj.\n\nLaŭ tempopaso, ĉi tiuj institucioj malaktualiĝis, kaj pro tio, ke disvolviĝantaj landoj estas subreprezentataj, kaj pro misuzo de tiuj mekanismoj subtene al interesoj de mondpotencoj, kies plej bona ekzemplo estas la banaligo kaj misuzo de vetopovo en la Sekureca Konsilio de UN. Tiaj praktikoj damaĝis la legitimecon kaj efikon de internaciaj plurflankismaj mekanismoj.\n\nDum la pandemio de KOVIM-19, ekzemple, la kritikoj de usona prezidento Donald Trump kontraŭ la Monda Organizaĵo pri Sano (MOS), bazitaj sur falsaj novaĵoj kaj konspiroj, erodis la aŭtoritaton de ĉi tiu institucio kaj malhelpis la naturan kondukadon de la lukto kontraŭ la malsano.\n\nEstas tiu sama logiko, kiun la brazila ekstremdekstro nun alprenas per misinformado pri la konduto de la Supera Kortumo de Brazilo kaj klopodo politikigi la proceson kontraŭ eksa prezidento Bolsonaro, samtempe kiam ĝi aranĝas en la kongreso manovron por pardoni liajn krimojn. Kion ili efektive celas estas multe pli ol liberigi unu homon el malliberejo: Ili volas malfortigi fundamentan kolonon de la brazila demokratio. La plano de la monda ekstremdekstro estas per premo senpovigi la instituciojn, kiuj certigas regadon de la leĝo.\n\nTutmonda sudo kontraŭ imperiismo\n\nEn ĉi tiu kunteksto de intensa politika polusiĝo, altiris la atenton de la mondo la ĉeesto de la rusa prezidento Vladimir Putin kaj la gvidanto de Korea Popol-Demokratia Respubliko (KDPR) Kim Jong-un, respektive dekstre kaj maldekstre de Xi Jinping dum la evento.\n\nEn sia unua mandato kiel prezidento de Usono, Donald Trump, post malsukcesa renkontiĝo kun Kim Jong-un en Hanojo, Vjetnamio, decidis imponi ankoraŭ pli severajn sankciumojn kontraŭ KDPR. Ĉinio kaj Rusio tiam obeis la sankciumojn kiel signon de bonvolemo al Usono. Tamen, eĉ tiel la Blanka Domo decidis apliki sinsekvajn sankciumojn kontraŭ Rusio kaj Ĉinio. Rezulte de tio, kreiĝis etoso favora al pli forta alproksimiĝo inter ambaŭ landoj, kaj ankaŭ inter ili kaj KDPR.\n\nDe dekstren Vladimir Putin, Xi Jinping kaj Kim Jong-un\n\nLa klopodoj de Ĉinio rezultigis en senprecedenca ekonomia kaj socia disvolviĝo, la lando plibonigis sian pozicion en preskaŭ ĉiuj internaciaj rangoj kaj fariĝis monda avangardo en plej multaj sektoroj. Anstataŭ aplaŭdojn, la lando ricevis kreskantan malamikemon kaj teknologiajn sankciumojn, precipe de Usono.\n\nLaciĝinta de longtempa submetiĝo al imperiismo, la tutmonda sudo donas ĉiam pli da subteno al la ĉina propono estigi komunumon kun komuna estonteco por la homaro, kio esence temas pri kunkreado de plurpolusa kaj kontraŭimperiisma internacia ordo.\n\nĈinio respektas la suverenecon de ĉiuj landoj, traktante ilin kiel egaluloj, sen imponi kondiĉojn, kontraste al la okcidenta tradicio, kiu dividas la mondon inter \"aŭtarkioj\" kaj \"demokratioj\" surbaze de kriterioj arbitre kreitaj de ili mem senkonsidere al la monda diverseco de civilizacioj, kulturoj kaj tradicioj pri regado.\n\nTutmonda Regada Iniciato\n\nSed kiel antaŭenigi vere plurpolusan mondan regadon? Kontraste al la unuflankismo de Trump, Xi lanĉis la Tutmondan Regadan Iniciaton. Ĉi tiu nova iniciato temas precize pri kolekto de kontribuoj de la internacia komunumo por kune antaŭenigi reformadon de la institucioj kaj mekanismoj de monda regado, celante, ke ili fariĝu vere plurflankaj kaj demokratiaj.\n\nFarante tion, Xi indikas la ĝustan vojon por iom post iom malstreĉigi la nuntempan geopolitikan tension kaj la konstruadon de sistemo de tutmonda regado kapabla alporti longdaŭran pacon kaj prosperon al la mondo.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Esperanta Tago 2025 -- La mondo malfermita por amo kaj vojaĝo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/12/content_118075438.htm", "title": "Nova teknologio formas estontecon de pudong-a flughaveno en Ŝanhajo", "published": "2025-09-12 00:00:00", "content_text": "de BUI HAI MUNG\n\nĈefpordego de internacia aviado en Ĉinio\n\nKiel la plej granda aera enirejo de Ĉinio, la Internacia Flughaveno de Pudong en Ŝanhajo ne nur funkcias kiel centro por pasaĝera kaj karga transito, sed ankaŭ fariĝis vitrino por montri la teknologian kapablon kaj la tutmondan konkurencivon de la urbo. En la unuaj ok monatoj de 2025, la flughaveno jam servis pli ol 25 milionojn da en- kaj elirantaj pasaĝeroj, kio signifas kreskon de 20.73% kompare kun la sama periodo pasintjare. Nur la nombro de internaciaj transitaj pasaĝeroj jam atingis preskaŭ 3.4 milionojn, la historian rekordon. Tiuj ciferoj klare montras la kreskantan allogon kaj la strategian rolon de Pudong sur la monda aviadmapo. Krom teknologio, la pozicio de Ŝanhajo en la tutmonda aviada reto ankaŭ estas neanstataŭigebla. Pri la avantaĝoj de Ŝanhajo en internacia transitado, la reprezentanto de loka dogano klarigis: \"Unue, Ŝanhajo havas favoran komercan medion, kiu ebligas liveri alt-efikajn transitajn servojn. Due, ĝi posedas apartan geografian lokon. Trie, la flughavenoj de Ŝanhajo disponas pri riĉaj flugliniaj rimedoj, kaj ĝi estas unu el la malmultaj urboj en la mondo kun la avantaĝo 'du flughavenoj en unu urbo'.\"\n\n\"Cifereca saĝeco\" en dogana kontrolo\n\nUnu el la plej rimarkindaj iniciatoj en Pudong estas la projekto pri tiel nomata \"inteligenta dogano\". La komanda centro por pasaĝera inspektado funkcias kiel \"cifereca cerbo\", kiu integras tri kernajn teknikojn, ili estas kontraŭkontrabanda tekniko, san-kvaranteno kaj operacia kontrolo. Ĉi tiu sistemo kombinas datumbazojn pri pasaĝer-informoj, vizaĝ-rekonajn algoritmojn kaj skanajn aparatojn por rapide identigi riskojn, celi suspektatajn pakaĵojn kaj sekvi ilin. Samtempe, granda modela datuma modulo generas planeojn por epidemia monitorado de flugoj, kio helpas kuracistojn ĉe dogano aktive taksi riskojn kaj aranĝi koncernajn rimedojn. Surbaze de la granda datuma platformo, oni povas atingi situacian kontrolon en unu ekrano, kio ebligas unuecan gvidadon kaj efikan decidadon.\n\nAkcelilo por aŭtomata impost-repago\n\nŜanhajo estas inter la unuaj urboj en Ĉinio se temas pri aŭtomata impost-repago por eksterlandaj turistoj. En la unuaj ok monatoj de 2025 oni jam prilaboris pli ol 86 800 petojn, kio estas kresko je 1.82 obloj kompare kun la pasinta jaro, kun la totala sumo de repagoj atingante 2.03 miliardojn da juanoj, kreskis je pli ol 91.9%. La dogano de Ŝanhajo enkondukis plurajn novajn paŝojn por plirapidigi la procezon, interalie pligrandigante la memservajn fenestrojn kaj aplikante QR-kodojn sur speciale sigelitaj pakaĵoj por anstataŭi la tradician manan kontrolon. Tiuj solvoj mallongigis la tempon de prilaborado kaj faris la sperton de \"aĉeto -- kontrolo -- repago\" pli flua.\n\nLa reprezentanto de la dogano diris: \"Ni celas konstrui Ŝanhajon kiel la ĉefan cellokon por internaciaj vizitantoj, kie oni povas aĉeti, kontroli kaj ricevi repagon en unu kompleta, travidebla kaj oportuna sperto.\"\n\nIu turisto el Rusio dividis sian impreson post provado de la memserva rabatsistemo: \"Mi trovis, ke la proceduro en la flughaveno estas tre simpla. En unu aŭ du minutoj mi povas fini la tutan procezon sen helpo de iu doganisto. En Rusio ni ankoraŭ ne havas tiel oportunan aŭtomatan sistemon, do la sperto en Ŝanhajo vere impresis min.\"\n\nTia atesto klare montras kiel teknologio estas aplikata por servi homojn, levi la kontentigan nivelon de vojaĝantoj kaj altiri pli da internacia konsumo en la urbo.\n\nInteligenta infrastrukturo por kargotransito\n\nKrom la pasaĝera servo, Pudong registris ankaŭ rimarkindan progreson en la karga transito. Ekde junio 2025, la kvanto de internaciaj transitaj varoj rompis rekordojn dum tri sinsekvaj monatoj, atingante 17 000 tunojn en la unuaj ok monatoj, kio signifas 153%-an kreskon. Ĉi tiu salto fariĝis ebla danke al la modelo \"centro+kampo\", kiu konektas datumojn en reala tempo por permesi senpaperan kaj preskaŭ tujan doganan aprobon. La tiel nomataj \"kamion-flugoj\", kiuj konektas 26 internaciajn flughavenojn tra la lando, vastigis la loĝistikan reton kaj plifortigis la pozicion de Pudong kiel koran nodon por kargotransporto.\n\nVojo al kompleta internacia aviada centro\n\nPer konstanta novigo, de inteligenta dogano ĝis aŭtomata impost-repago kaj moderna transit-sistemo por varoj, la Internacia Flughaveno de Pudong klare staras kiel kompleta tutmonda aviada centro. Ĝi ne nur konektas pasaĝerojn kaj varojn, sed ankaŭ montras la strategion de Ŝanhajo krei travideblan, oportunan kaj allogan komercan medion por la tuta mondo.\n\n<span style=\"font-family: \"times new roman\"; font-size: 20px;\"><span style=\"font-family: \"times new roman\"; font-size: 20px;\">Lerni de historio kaj antaŭenigi plurflankismon - esperanto.china.org.cn</span></span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/12/content_118075884.htm", "title": "La 2-a Premio de Ora Granda Pando malfermiĝis en Chengdu", "published": "2025-09-12 00:00:00", "content_text": "La 12-an de septembro la 2-a Premio de Ora Granda Pando, kunaranĝita de la Ĉina Federacio de Literaturaj kaj Artaj Rondoj kaj la registaro de la provinco Sichuan, oficiale malfermiĝis en Chengdu, ĉefurbo de la provinco.\n\nLa premio, kun granda pando kiel kultura simbolo, estas internacia kultura premio por filmo kaj televid-programo. Ĝi okazas ĉiun duan jaron. La ĉi-jara premio kun la temo \"renkontiĝi kun lumo kaj ombro, rendevui kun beleco kaj ĉarmo\" aranĝis programojn kiel kulturan forumon, amuzvesperon kaj la nokton de ora granda pando. Estas ankaŭ tri flankaj eventoj \"spekti filmojn kune\", \"pandoj kondukas vin al la mondo\" kaj \"vizaĝ-al-vizaĝe kun pandoj\". Oni faris tutmondan kolektadon de filmetoj kaj bildoj por ekspozicio. Entute 707 verkoj estis ricevitaj el la tuta lando. Oni invitis profesiajn fakulojn por fari la juĝadon, kaj 30 verkoj estis elektitaj, inter kiuj dek estis premiitaj.\n\nLa celo de la evento estas konstrui malferman, profesian kaj efikan platformon kun scenaroj kiel ligilo, stimuli kreivan viglecon, kulturi novajn talentulojn en tiu kampo, trovi altkvalitajn materialojn kaj scenaristojn, helpi la pliprofundan integriĝon de kulturaj entreprenoj kaj rilataj industrioj, kaj antaŭenigi la altkvalitan disvolviĝon de la filma industrio.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Nova teknologio formas estontecon de pudong-a flughaveno en Ŝanhajo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/17/content_118083252.htm", "title": "Mia unua vojaĝo per la ĉina aviadilo C919", "published": "2025-09-17 00:00:00", "content_text": "Vizito al Chengdu antaŭ nelonge donis al mi la okazon unuafoje vojaĝi per la ĵetaviadilo COMAC C919, sendepende evoluigita de Ĉinio por konkuri kun Boeing kaj Airbus en la kategorio de mallarĝ-korpusaj aviadiloj.\n\nAviadilo COMAC C919 en la flughaveno Shuangliu de la urbo Chengdu\n\nLa sperto komenciĝas ĉe la aĉeto de la biletoj: krom esti novaĵo, la ĉina aviadilo estas konkreta pruvo de la teknologia progreso de la lando, pri kio ĉinoj prifieras. Pro tio, apoj pri vendado de flugbiletoj kutime emfazas la flugojn kiuj alprenas ĉi tiun specifan aviadilon. Mi alvenis al la en-aviadila pordego ĝuste kiam la aviadilo alproksimiĝis, sekve mi povis observi la el-aviadiliĝon de pasaĝeroj de la antaŭa flugo. Subite mi estis surprizita de knabo, kiu fingre montris la aviadilon kaj ekkriis \"Ŭaŭ, ĝi estas C919!\", montrante sian entuziasmon vidi de proksime ĉindisvolvitan ĵetaviadilon.\n\nLa vojaĝo\n\nLa unua transdono de C919 al flugkompanio okazis en decembro 2022, kaj la kompanio China Eastern estas la inaŭgura kaj ĉefa uzanto de C919. COMAC, kiel ajna nova firmao fabrikanta aviadilojn, alfrontas malfacilojn por plirapidigi la produktadon, kaj ĝis nun transdonis malmultajn el ili. Kaj pro tio, ke ĉiuj volas sperti la ĉinan aviadilon, la flugoj kutime plenpleniĝas.\n\nAntaŭ ol eniri la flugmaŝinon, mi rimarkis ĝian rondan nazon kun glata integriĝo al la malantaŭa parto. Kiel nova kompanio, COMAC havis plenan liberecon krei modernan kaj funkcian dezajnon, celante kunigi la plej bonajn teknikojn kaj tendencojn en tiu sektoro por krei modernan kaj komfortan produkton. Ekzemplo estas la rektangula superkapa bagaĝujo, simila al tiuj uzataj de Airbus. Ĉi tiu dezajno optimumigas la bagaĝkapablon kaj akcelas la enir-elir-procedojn, kio estas grava avantaĝo en Ĉinio, kie pasaĝeroj preferas kunporti bagaĝojn en la kajuton.\n\nMia dorsosako facile akomodiĝis al la spaco sub seĝo. USB-konektiloj kaj poŝoj kontribuas por ke la vojaĝo estu pli komforta.\n\nLa kajuto, kun unu koridoro kaj tri sidlokoj je ĉiu flanko, surprizis min: bela kaj komforta, kun multe da spaco por la kruroj. Tamen, necesas emfazi, ke la interna aranĝo estas decidita de la flugkompanioj mem, kiuj elektas la pozicion de necesejoj, distancon inter sidlokoj, ktp. La sperto pri interna spaco povas varii de unu aviadilo al alia kaj tio ne rilatas al la fabrikanto aŭ modelo.\n\nIel ajn, mi rimarkis, ke la faldeblaj tabletoj antaŭ la sidlokoj sekvas malsaman dezajnon ol tiu trovita de mi en aliaj aviadiloj. Mi trovis ilin tre oportunaj, eĉ havas subtenilon por poŝtelefono aŭ tabulkomputilo. Dum la flugo, kiam mi volis uzi mian komputilon por labori, la tableto ŝajnis iom malpli granda ol kutime, sed sufiĉa por la bezonoj de la pasaĝeroj.\n\nLa spaco sub la antaŭa sidloko, kie mi metis mian dorsosakon, ŝajnis al mi taŭga kaj kun optimumigita spaco. Krome, la aviadilo havis bone lokitajn USB-konektilojn por ke pasaĝeroj ŝargu siajn aparatojn. La vojaĝo okazis trankvile kaj ni atingis Pekinon laŭ la antaŭvidita horaro.\n\nĈu kopio de Embraer?\n\nEn Brazilo estas onidiro, ke la ĉina ĵetaviadilo estus \"kopio\" de la E-ĵet-oj de la brazila kompanio Embraer, sed tio evidente ne veras simple pro tio, ke C919 estas mallarĝ-korpusa aviadilo, kun ses sidlokoj povice, dum la E-ĵet-oj havas eĉ pli mallarĝan korpuson. La ideo de \"kopio\" baziĝas sur la fakto, ke Embraer havis kunentreprenon kun la ĉina AVIC en Ĉinio, sed ĉesis sian produktadon en la azia lando en 2016, kaj la unua flugo de C919 okazis en la sekva jaro. Pro tio, homoj spekulis, ke la ĉinoj, lerninte el brazilanoj kiel fabriki ĵetaviadilojn, elpelis la brazilanojn kaj ekfabrikis siajn proprajn produktojn.\n\nLa vero, tamen, estas multe pli kompleksa. La kunentrepreno de Embraer en Ĉinio sin limigis al la muntado kaj atestado de la modelo ERJ-145, regiona ĵetaviadilo kun kapacito por 50 pasaĝeroj. La ĉinoj ricevis la partojn de la aviadiloj el Brazilo kaj muntis ilin en Ĉinio, ricevinte de la brazila kompanio nur la sciojn necesajn por muntado kaj atestado, kio certe estis granda helpo por la aeronaŭtika programo de Ĉinio, sed neniu evoluigas novan aviadilon nur per tio. Teknikaj detaloj montras, ke C919 havas pli da similecoj kun la ĵetaviadiloj de Airbus.\n\nEn la jaroj 2000, la ERJ-145 estis la ideala aviadilo por la rapide kreskanta ĉina merkato, plena de itineroj kun nesufiĉe granda postulo por pravigi la uzon de pli grandaj aviadiloj. La rapida disvolviĝo de la lando kaŭzis konstatan kreskon en la kvanto de pasaĝeroj, sekve la ĉinaj kompanioj ekmendis la modelojn Boeing 737 kaj Airbus A320. La vendoj de ERJ-145 draste falis, kaŭzante ĉesigon de ĝia produktado en ĉinio pro manko de sufiĉaj mendoj.\n\nSamtempe, ĉinoj konsciis la geopolitikan riskon dependi je importitaj aviadiloj kaj pecoj, kaj decidis sendepende evoluigi siajn proprajn. Je tiu momento ili komencis projekti C919 por esti rekta konkuranto de la grandegaj firmaoj Boeing kaj Airbus, en kategorio kun kapacito supera al tiu de la brazilaj E-ĵet-oj.\n\nKonkurado kun Embraer povas okazi ĉe la limo inter la du kategorioj: la plej granda komerca ĵetaviadilo de la brazila kompanio, la E-195 E2, povas transporti plejmulte je 146 pasaĝeroj, proksima al la kapablo de la plej malgranda varianto de C919, kiu povas transporti 158. Sekve, en la merkato de ĵetaviadiloj por ĉirkaŭ 150 pasaĝeroj, ĉinoj kaj brazilanoj riskas iĝi konkurantoj en la estonteco, sed la ambicio de COMAC estas konstrui pli grandajn aviadilojn kaj defii la dupolusan konkuradon inter Airbus kaj Boeing en sektoroj, kie Embraer ne partoprenas.\n\nSurvoje al brila estonteco\n\nMalgraŭ la sukceso de C919 en la ĉina merkato, COMAC ankoraŭ alfrontos grandajn defiojn ĝis kiam ĝiaj aviadiloj povos vere konkuri kun la du gigantoj de la internacia merkato. Unu problemo estas akiri la bezonatajn atestilojn de reguligaj agentejoj de fremdaj landoj, kio postulas longan tempon kaj plenumado de komplikaj postuloj.\n\nManĝoj servataj en C919 estas en skatolo kun la nomo de la aviadilo\n\nĈi tiu defio estas pligrandigita de la internacia geopolitika streĉiĝo, kio povas kaŭzi prokraston en atestproceduroj kaj pliigi la riskon, ke la kompanio, dependa je okcidentaj komponantoj, estu trafita de sankciumoj. Ĉinoj evoluigas naciajn anstataŭaĵojn por la nune importitaj komponantoj de la aviadiloj, sed estos bezonata longa tempo ĝis kiam tiuj produktoj atingos la postulatan efikon kaj kvaliton.\n\nAnkaŭ estas teknikaj kaj komercaj defioj alfrontotaj, kiel la manko de tutmonda reto de postvenda subteno, la natura prefero de eblaj fremdaj klientoj por produktoj jam establitaj en la merkato, kaj la manko de datumoj pri la operaciumaj kostoj de malnovaj C919. Pro ĉi tiu kialo, COMAC unue devos solidiĝi en la ĉina merkato antaŭ ol serĉi pli altajn flugojn.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">La 2-a Premio de Ora Granda Pando malfermiĝis en Chengdu - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/18/content_118085620.htm", "title": "Keenon -- Inteligentaj robotoj en Ĉinio: De estonta vizio al hodiaŭa realo", "published": "2025-09-18 00:00:00", "content_text": "de BUI HAI MUNG\n\nDum multaj jaroj, kiam oni parolis pri inteligentaj robotoj, en la menso aperis Japanio aŭ Usono -- la landoj longe famaj pro esploroj pri artefarita intelekto (AI) kaj aŭtomatigo. Tamen, kiel eksterlandano loĝanta kaj laboranta en Ĉinio, mi rimarkis alian realon. Ĉinio rapide leviĝas, fariĝante nova centro de la tutmonda industrio de intelektaj robotoj. Tio ne montriĝas nur en statistikoj aŭ esploraj raportoj, sed estas videbla en la ĉiutaga vivo de ĉi tiu lando. Post pli ol du jaroj en Ĉinio, mi jam alkutimiĝis vidi servajn robotojn liveri manĝaĵojn en restoracioj, hom-figurajn robotojn promeni inter homamasoj, aŭ eĉ gvidi vizitantojn. La evoluo jam ne restas ĉe koncepto, sed transformiĝis en konkretajn kaj praktikajn aplikojn en la vivo ĉi tie.\n\nKeenon\n\n-robotoj\n\nUnu el la plej konvinkaj pruvoj de tiu impresa rapideco estas la kompanio Keenon Robotics -- ĉina entrepreno kiu fariĝis mondgvidanto en la kampo de enkarniĝintaj servorobotoj. Sed antaŭ ol enprofundiĝi en la rakonto pri ĝi, necesas ĝenerala rigardo al la pejzaĝo de intelektaj robotoj en Ĉinio.\n\nLa eksplodo de intelektaj robotoj en Ĉinio\n\nĈinio difinis AI kaj robotikon kiel strategiajn sektorojn, ligitajn al la plano \"Ĉina fabrikado 2025\" kaj la nacia vizio pri Industria 4.0. En la antaŭa jardeko, serio da politikoj estis lanĉitaj por subteni esploron, disvolvadon kaj novajn entreprenojn en la kampo de robotoj. En 2012, la Ministerio pri Scienco kaj Teknologio publikigis la \"Specialan Planon pri Servorobotiko\" ene de la 12-a Kvinjara Plano -- la unua fojo por Ĉinio sisteme antaŭenigi servorobotikon je nacia nivelo. Tio markis la transiron de pura scienca esploro al industriigo, kaj starigis la fundamenton por postaj dokumentoj kiel \"Ĉina fabrikado 2025\" kaj la \"Plano pri disvolvado de la robotika industrio (2016–2020)\". En 2017, la Ŝtata Konsilantaro de Ĉinio publikigis la \"Planon por disvolvado de la nova-generacia AI\", ŝlosila dokumento kiu unuafoje starigis AI kiel nacian strategion, desegnante la evoluan vojmapon por pli ol jardeko. Ĝi fariĝis la ĉefa gvidilo por ĉiuj AI-politikoj poste, inkluzive la iniciaton \"AI+\" kaj la lokajn programojn.\n\nXMAN-robotoj de\n\nKeenon\n\nPli ol jardeko post tiuj komencaj politikoj, vizitante diversajn urbojn en Ĉinio, oni klare sentas veran \"ondefikon de intelektaj robotoj\". Tio ne estas hazarda evoluo, sed parto de longtempa strategio de la ĉina registaro pri AI kaj aŭtomatigo. En la lastaj jaroj, Ĉinio anoncis eĉ pli ambiciajn celojn. Laŭ la dokumento pri la efektivigo de \"AI+\" anoncita en la 21-a de aŭgusto 2025, ĝis 2027 la lando celas profundan integriĝon de AI en kernaj sektoroj, kun pli ol 70% penetra indico de inteligentaj terminalaj aparatoj kaj agentoj. Ĝis 2030, tiu proporcio atingos super 90%, kaj la \"intelekta ekonomio\" fariĝos grava pelilo de la ĉina kresko. Ĝis 2035, Ĉinio celas eniri novan fazon de \"intelekta socio kaj ekonomio\", provizante fortan subtenon por la baza modernigo de la lando.\n\nPor efektivigi tiun planon, Ĉinio lanĉis ampleksajn politikojn kiel impostaj instigoj por novigaj entreprenoj, ripozpunktoj de riskkapitalo por rilataj komencantaj firmaoj, kaj reto de altteknologiaj pilotaj zonoj en urboj kiel Ŝanhajo, Shenzhen kaj Hangzhou. Tiuj \"eksperimentaj urboj\" jam fariĝis vivantaj laboratorioj, kie servorobotoj funkcias en restoracioj, hoteloj, hospitaloj, kaj eĉ en publika transportado. Rezulte, Ĉinio ne nur produktas industrirobotojn por fabrikoj, sed ankaŭ rapide eniras la merkaton de servorobotoj en ĉiutaga vivo. Internaciaj teknologiaj eventoj okazigitaj en Ĉinio, kiel la Monda AI-Konferenco (WAIC) en Ŝanhajo, fariĝis scenejo por montri la plej novajn atingojn.\n\nKeenon\n\n: De komencanta firmao al monda gvidanto\n\nFondita 2010 en Ŝanhajo, Keenon Robotics hodiaŭ estas konsiderata unu el la tutmondaj pioniroj pri servorobotoj. La diferenco de la kompanio, kompare kun multaj aliaj firmaoj, kuŝas en ĝia aliro: ne nur fokusiĝi je teknologia esploro, sed ankaŭ rekte enmeti robotikon en komercajn kaj ĉiutagajn aplikojn.\n\nLaŭ la plej freŝaj datumoj,\n\nKeenon\n\njam liveris pli ol 100000 robotojn, ĉeestantajn en pli ol 600 urboj tra la mondo -- inkluzive Usonon, Japanion, la Korean Respublikon, kaj la landojn de Eŭropo kaj Mezoriento. La kompanio ankaŭ starigis internaciajn operaciajn centrojn de Los Angeles ĝis Tokio kaj Düsseldorf. Ĉio ĉi klare montras la globaligan ambicion de ĉinaj entreprenoj.\n\nUnu el la plej elstaraj produktoj estas la serio XMAN, precipe la hom-figura XMAN-F1, prezentita ĉe la Monda AI-Konferenco 2024. Dum vizito en la kompanio, mi vidis kiel tiu roboto plenumas taskojn antaŭe rezervitajn nur al homoj kiel farado de krevmaizaĵo, miksado de trinkaĵoj, aŭ purigado de ĉambroj. Impresis min ne nur la moveblo kaj fleksebleco, sed ankaŭ la maniero kiel la roboto integriĝas en homplena medio, sekure moviĝante tra mallarĝaj pasejoj kaj okupataj areoj. XMAN-F1 estis disvolvita laŭ la modelo ProS -- sistemo por \"normigi taskojn laŭ pozicio\". Alivorte,\n\nKeenon\n\ndividas la komercan medion (ekz. restoracioj, hoteloj) en specifajn taskojn kun normigitaj procezoj. La robotoj estas programitaj plenumi tiujn taskojn precize, tiel kreante \"fermitaĵan servan ciklon\". La granda avantaĝo de XMAN-F1 estas ĝia du-pieda moviĝo, ebligante superi ŝtupojn, deklivojn kaj eskalerojn -- ion, kion plej multaj radrilataj robotoj ne kapablas. Tiu paŝo estas ŝlosila por transiri de plataj spacoj al pli realismaj vivmedioj.\n\nLa roborto XMAN-F1 servas trinkaĵojn kaj krevmaizaĵon.\n\nRobotoj fariĝas parto de la vivo\n\nAntaŭe robotoj estis ligitaj ĉefe al fabrikado aŭ laboratorio, sed hodiaŭ ili jam estas regula parto de hoteloj, restoracioj kaj hospitaloj. Mi mem plurfoje estis kondukita al tablo de roboto, ricevis manĝaĵojn alportitajn de ĝi, aŭ eĉ ricevis servajn instrukciojn. Tio montras, ke Ĉinio transformas intelektajn robotojn en novan socian infrastrukturon, ŝanĝante la manieron kiel homoj kaj maŝinoj kunekzistas.\n\nKeenon\n\nne estas la sola ekzemplo, sed ĝi estas tipa pri kiel ĉinaj entreprenoj kapablas rapide skaliĝi -- de la vasta enlanda merkato ĝis la internacia sceno. Sinjoro Wanbin, estro pri internaciaj operacioj de\n\nKeenon\n\n, rimarkigis, ke la firmao unue enfokusigis sian atenton je la enlanda merkato. Nur kiam produktoj, datumoj kaj AI-teknologio sufiĉe maturiĝis, ĝi komencis disvolvi eksteren. Laŭ li, la sukceso devenas de pluraj faktoroj: unue, la rapidega disvolviĝo de AI en Ĉinio, kiu donis al startantoj egalan startpunkton kun la mondo sed kun pli granda rapido; due, la forta loka provizoĉeno; trie, la klara subteno de registaro je diversaj niveloj -- de urboj ĝis distriktoj, de ekonomiaj kaj komercaj komisionoj ĝis financaj politikoj. Subtenaj mezuroj pri kredito, eksporta asekuro kaj doganoj faciligis la internaciiĝon de produktoj. Kompreneble, la vojo ne estas facila. Atestoj, doganaj proceduroj kaj varaj kodoj postulas konstantan lernadon kaj adaptiĝon. Sed samtempe tio ankaŭ estas ŝanco por Ĉinio partopreni en la starigo de internaciaj normoj en la kampo de robotiko.\n\nDe la sukceso de\n\nKeenon\n\nevidentiĝas: Ĉinio ne nur konstruis sian enlandan gvidpozicion, sed ankaŭ paŝon post paŝo firmigas sian rolon kiel tutmonda gvidanto pri inteligentaj servorobotoj.\n\nĈinio en nova rolo\n\nEl la vidpunkto de internacia ĵurnalisto, mi vidas la ĉinan robotikan evoluon kiel unikan fenomenon. Unue, la rapideco: Ĉinio ne restis ĉe esploraj projektoj en laboratorioj, sed tuj aplikis robotikon en larĝan skalon kaj en ĉiutagan vivon, de grandaj modernaj urboj ĝis periferiaj regionoj. Due, la merkata amplekso: la grandega uzant-ekosistemo liveras idealan testan medion, kie robotoj estas senĉese provitaj, plibonigitaj kaj perfektigitaj. Trie, la tutmonda ambicio: ĉinaj firmaoj ne kontentiĝas nur pri enlanda merkato, sed aktive ekspansias al diversaj kontinentoj, konkurante kun Usono, Japanio kaj Eŭropo. La forta provizoĉeno kaj registaraj politikoj donas al ĉinaj produktoj pli grandan stabilecon en la internacia merkato.\n\nTiuj tri faktoroj kune kreis potencojn, kiuj transformis Ĉinion de \"postsekvanto\" al unu el la gvidantoj de la tutmonda industrio de intelektaj servorobotoj.\n\nLa estonteco jam ĉeestas\n\nRigardante reen -- de la unuaj robotoj ĉe teknologiaj ekspozicioj ĝis hodiaŭ, kiam oni povas esti servata de roboto en restoracio -- la estonteco de kunvivado inter homoj kaj robotoj jam ne estas fora vizio. Ĉinio, per firmaoj kiel Keenon Robotics, aktive formas tiun estontecon.\n\nTio ne estas nur rakonto pri teknologio, sed ankaŭ pri kunlaboro inter homoj kaj robotoj -- pri kiel ni povas krei pli inteligentan, pli oportunan kaj pli sekuran socion. Kaj laŭ mia propra sperto en Ĉinio, mi kredas, ke en la venontaj jaroj intelektaj robotoj ne nur fariĝos komuna vidaĵo en Ĉinio, sed ankaŭ disvastiĝos tra la tuta mondo.\n\n<span style=\"font-family: \"times new roman\"; font-size: 20px;\">Mia unua vojaĝo per la ĉina aviadilo C919 - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/22/content_118091095.htm", "title": "Esenco de gvidlinioj de KPĈ por regado en Xinjiang", "published": "2025-09-22 00:00:00", "content_text": "Blanka libro publikigita la 19-an de septembro de la Informa Oficejo de la Ŝtata Konsilantaro de Ĉinio eksplikis la esencon de la gvidlinioj de la Komunista Partio de Ĉinio (KPĈ) por regado en la Xinjiang-a Ujgura Aŭtonoma Regiono en la nova epoko.\n\nLaŭ la dokumento titolita \"Gvidlinioj de KPĈ por regado de Xinjiang en la nova epoko: Praktiko kaj atingoj\", la gvidlinioj prezentas profundan komprenon pri la situacio en Xinjiang kaj enkorpigas profundan pripenson pri la laboro rilata al la regiono fare de la Centra Komitato de KPĈ kun Xi Jinping kiel kerno.\n\nLaŭ la blanka libro, ili konsistigas kompletan sistemon de teorioj kun solida logiko kaj riĉa enhavo, kaj troviĝas ĉe la kerno de ĉiu laboro rilata al Xinjiang en la nova epoko.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\"><em>Keenon</em> -- Inteligentaj robotoj en Ĉinio: De estonta vizio al hodiaŭa realo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/22/content_118091104.htm", "title": "Jingzhou-a Muzeo", "published": "2025-09-22 00:00:00", "content_text": "Konstruita en 1958 oriente de la altgranda Kaiyuan-templo en la okcidenta parto de la Antikva Urbo Jingzhou, Jingzhou-a Muzeo nun estas nacia 4A-nivela turismejo, kiu kunligas ekspoziciojn, diskonigon kaj edukadon, konservadon de antikvaĵoj, protektadon kaj evoluon de la antikva urbo, arkeologian elfosadon kaj esploradon, konstruadon de arkeologia parko ktp. Kiel unu el la unuaj naciaj unuaklasaj muzeoj kaj publikaj institucioj, ĝi estas arta palaco de chu-kulturo kaj bela montrofenestro de la Antikva Urbo Jingzhou.\n\nSilka robo el la regno Chu\n\nLaka ujo kun ŝablono de sep leopardoj, drako kaj fenikso\n\nDukapa tomboprotekta besto\n\nJada masko el la Militantaj Regnoj\n\nJingzhou-a Muzeo posedas pli ol 180 000 kulturajn antikvaĵojn, ĉefe el arkeologiaj elfosaĵoj. La kolektoj inkluzivas 561 unuagradajn naciajn antikvaĵojn, 1 542 duagradajn kaj 23 163 triagradajn. La plej valoraj inkluzivas prahistoriajn jadajn kaj ceramikajn bestojn, bronzaĵojn el la dinastioj Shang kaj Zhou, jadaĵojn el la reĝaj tomboj de la regno Chu en la Orienta Zhou-dinastio (770 a.K. -256 a.K.), glavojn de la reĝoj de la regno Yue de la Militantaj Regnoj (475 a.K.-221 a.K.), teksaĵojn kaj brodaĵojn el la tombo Mashan n-ro 1, bambuajn aŭ lignajn skribaĵojn kaj lakaĵojn el la regno Chu kaj la dinastioj Qin (221 a.K.-206 a.K.) kaj Han (206 a.K.-220), teksaĵojn kaj brodaĵojn el Okcidenta Han-dinastio (206 a.K.-25) ktp. Alia grava konservaĵo de la muzeo estas mumio tiom bone konservita, ke eblas vidi detalojn de siaj muskoloj kaj organoj, inkluzive de intesto kaj cerbo.\n\nĈimonate, okaze de la Chu-kultura Festivalo en Jingzhou, la muzeo preparis specialan ekspozicion pri antikvaj silkaĵoj elfositaj en antikvaj tomboj, inter kiuj estas la nura kompleta robo de la Militantaj Regnoj, kiu postvivis la tempon. Pro tio, ke tiuj silkaĵoj estas tre delikataj kaj altvaloraj, kelkaj el ili neniam antaŭe estis eksponataj al la publiko. Tiu speciala ekspozicio donas al la publiko unikan ŝancon vidi ilin.\n\nJingzhou-a Muzeo, fenestro al la historio kaj kulturo de la antikva regno Chu, estas vizitinda de ĉinaj kaj eksterlandaj vizitantoj al Jingzhou. La jara vizit-nombro superas unu milionon, tial la institucio ludas gravan rolon en antaŭenigo de kulturo kaj civilizacia konservado.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\"><em>Keenon</em> -- Inteligentaj robotoj en Ĉinio: De estonta vizio al hodiaŭa realo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/22/content_118091187.htm", "title": "De Sun Wukong ĝis nubskrapuloj: Kultura vojaĝo en Lego-parko de Ŝanhajo", "published": "2025-09-22 00:00:00", "content_text": "Infana mondo en la koro de Ŝanhajo\n\nKiam la pordegoj de Lego-parko de Ŝanhajo malfermiĝis, aperis kolora mondo antaŭ miaj okuloj. Malgrandaj buntecaj Lego-brikoj jam delonge estas parto de la memoro de milionoj da infanoj tra la mondo, inkluzive de mi. Sed ĉi tie tiuj brikoj nun estas uzataj por rakonti tre ĉinajn rakontojn: Ekde Sun Wukong fluganta sur nuboj ĝis la nubskrapuloj de Ŝanhajo -- ĉio vivas tuj antaŭ mi. La spektaklo estas perfekta simbolo: De jarmila kultura heredaĵo ĝis tutmonda moderneco, de la legendo de Vojaĝo al la Okcidento ĝis la brilaj lumoj de Ŝanhajo. Ĉi tie lego-peco ne estas nur ludilo, sed ankaŭ komuna kreiva lingvo por rakonti diversajn rakontojn, kunligante pasintecon kaj nuntempon, Orienton kaj Okcidenton. Kaj ĝuste tiu interkruciĝo levas demandojn: Kial marko devenanta el norda Eŭropo, kun tutmonda karaktero kiel Lego, decidis rakonti ĉinajn rakontojn per la propra lingvo de Lego en Ŝanhajo? Kaj kio igas la version de Lego-parko en Ŝanhajo profunde malsama ol la aliaj Lego-parkoj en la mondo?\n\nLego-homsimbolo en Lego-parko de Ŝanhajo\n\nLa ĉinaj fragmentoj en la Lego-mondo\n\nLa unua loko, kie mi vizitis, estas la areo Monkie Kid.  Ĝi estas la plej klara ekzemplo de tia \"lokigo\" en kreado. Sun Wukong -- popola rolulo tre konata de ĉinoj -- aperas ne nur kiel kultura simbolo, sed ankaŭ kiel gvidanto de interagaj spertoj: Pupteatro, scenejoj, spektakloj kun teknologio, kaj kunaj agadoj por familioj. Ne plu nur rakonto por legi, Monkie Kid transformiĝas en ilo por edukado kaj amuziĝo: Infanoj lernas pri kunlaboro, teamspirito kaj kuraĝo pere de praktikaj spertoj.\n\nSun Wukong kun Ruyi-bastono\n\nSe Monkie Kid estas vojaĝo en la mito, tiam Mini World kondukas vizitantojn reen al realo -- sed je alia skalo. Ĉi tiu estas la koro de ĉiuj Lego-parkoj en la mondo, kaj en Ŝanhajo ĝi fariĝis la plej granda versio tutmonde, kun preskaŭ 20 milionoj da Lego-brikoj. De la Imperiestra Palaco en Pekino, la turo Orienta Perlo en Ŝanhajo, ĝis urboj en suda Ĉinio, ĉio estas rekreita tiel detale. Ĉiu anguleto enhavas rakonton: Lego-trajnoj trapasantaj la ponton de Nankino, boatoj flosantaj tra la kanaloj de Hangzhou, tradicia geedziĝo sur la riveroj de suda Ĉinio, aŭ Lego-turistoj fotantaj antaŭ Huangshan-montoj. Viziti Mini World donas al mi senton kvazaŭ vojaĝi tra Ĉinio.\n\nŜanhaja haveno\n\nLa ĝenerala direktoro de Lego-parko klarigis, ke por realigi la celon transformi ĉi tiujn lokojn en Lego-parko kun forta ĉina karaktero, la kreiva teamo kun pli ol 100 homoj de Lego kaj Merlin dediĉis preskaŭ du jarojn al dezajnado. Sed tio, kio plej impresas min, ne estas la skalo, sed la kompleta \"lokigo\". Male al Mini World en Eŭropo, kie ofte aperas okcidentaj kasteloj, ĉi tie la fokuso estas sur ĉinaj pejzaĝoj, arkitekturo kaj simboloj, transformante ĝin en \"viva Lego-mapo\" de la lando. Mi kredas, ke ajna eksterlanda vizitanto, vidante ĉi tiujn Lego-scenojn de belaj ĉinaj pejzaĝoj, volos malkovri pli pri la ĉarmaj urboj de Ĉinio.\n\nAlia aparta sperto ĉi tie estas la boata itinero -- projekto aperanta por la unua fojo en Lego-parko. Ĝi trapasas ĉiujn 8 lokojn, inkluzive rekreon de urboj en suda Ĉinio. Alia parto montras pejzaĝojn laŭ Jangzio: Ekde la Potala Palaco en Xizang, Hongyadong kaj la Monumento de Liberigo en Chongqing, ĝis la rivero Huangpu. Tiuj scenoj ne nur estas rekreitaj per Lego-brikoj, sed ankaŭ portas mesaĝon, ke infanoj povas samtempe ludi, imagi, krei kaj lerni nature.\n\nMalgrandaj momentoj, grandaj memoroj\n\nMalantaŭ la vida efiko kaj la nombroj pri vizitantoj, ekzistas alia valoro, kiun Lego-parko de Ŝanhajo lerte eltiras: La emocia valoro. Kiam infano partoprenas en la \"lernejo de veturado\" kaj ricevas sian \"unuan veturpermesilon en la vivo\", laborantoj en Lego-parko organizas solenetan ceremonion por kuraĝigi, igante la sperton memorinda por la infano. Tiaj etaj, sed signifoplenaj detaloj troviĝas ĉie en la parko. Krome, Lego-parko ne estas nur ludejo por infanoj, ĝi estas spaco por ligiĝi inter gepatroj kaj infanoj. La bildo de familio kune konstruanta modelon, atendanta boateton transiri kanalon en suda Ĉinio, aŭ ĝoje krianta kiam rolulo aperas surscene -- ĉio nutras varmon, kunhavigon kaj kuneston. La rakontoj kiel Monkie Kid instruanta pri teamspirito ne estas malplenaj amuziĝoj; ili portas sociajn, edukajn kaj emociajn valorojn -- farante la sperton multe pli signifoplena por kaj infanoj kaj gepatroj.\n\nLa Imperiestra Palaco de Pekino\n\nKultura, ekonomia kaj socia signifoj\n\nLego-parko de Ŝanhajo ne estas simple loko por infanoj ludi. Ĝi estas spaco por kultura dialogo. Ekde la brikoj inventitaj en Danio, hodiaŭ Lego rakontas ĉinajn rakontojn, en ĉina kunteksto, por kaj ĉinaj infanoj kaj internaciaj vizitantoj.\n\nJe pli profunda nivelo, Lego-parko de Ŝanhajo reflektas gravan tendecon: Tutmondiĝo ne egalas al unuigo. Sukcesa tutmonda marko ne nur alportas sian propran \"memon\", sed ankaŭ scias absorbi la esencon de la lando, kie ĝi enradikiĝas. Tiel la Lego-parko asimilis ĉinajn kulturajn simbolojn por krei unikan sperton en Ŝanhajo.\n\nLa Ĉiela Templo de Pekino\n\nEkonomie, Lego-parko de Ŝanhajo fariĝis nova motoro de kresko por la distrikto Jinshan kaj ĝiaj ĉirkaŭaj regionoj. La komerca strato apud la parko, kun 60% da restoracioj, 30% da podetalo kaj 10% da familiaj spertoj, estas ĉiam plena je klientoj. La lokaj hoteloj -- de Sheraton-hotelo ĝis malgrandaj gastdomoj -- registris rekordan loĝadon dum la somero. Laŭ taksoj, la pasaĝera fluo ĉe la rapidtrajna stacio Jinshanbei kreskis 2-3-oble kompare kun la tempo antaŭ la malfermo de la parko. En pli vasta perspektivo, la parko fariĝis katalizilo, kiu ŝanĝis Jinshan de antaŭe malmulte rimarkata loko ĝis nova celpunkto sur la turisma mapo de Ŝanhajo, altirante investojn en infrastrukturoj, servoj kaj laboroj.\n\nLego-parko kaj Disney-parko de Ŝanhajo: Du diversaj rakontmanieroj\n\nKiam oni parolas pri internaciaj amuzparkoj en Ĉinio, multaj tuj pensas pri Disney-parko de Ŝanhajo, kiu enradikiĝis en la urbo ekde 2016. Sed la apero de Lego-parko, kvankam je pli malgranda skalo, malfermis malsaman aliron: Ne nur enkonduki fremdan markon en Ĉinio, sed ankaŭ lasi tiun markon rakonti ĉinajn rakontojn.\n\nStratoj en Nankino (miniatura Nankino)\n\nDisney-parko estas granda projekto kun investo de dekoj da miliardoj da dolaroj, konsiderata kiel \"la enirpordo de Disney al Ĉinio\". Delonge, Disney posedas tutmondan altiron, ligitan al figuroj kiel Mickey, Elsa aŭ Marvel-herooj. Ĉinoj iras al Disney-parko ĉefe por \"tuŝi la Disney-revon\", jam konatan tra la mondo. Lego-parko, male, estas pli malgranda, famili-orientita, speciale por infanoj inter 2-12 jaroj. Ĝia forto ne estas la tutmondaj roluloj, sed la interago kaj kreemo: Lego transformas la turismojn en \"kreanto de enhavo\", anstataŭ nur \"konsumanto de rakonto\".\n\nKvankam la ŝanhaja Disney-parko ankaŭ lokiĝis, ĝi faras tion ĉefe per aldono de kelkaj ĉinaj elementoj, ekzemple la Sorĉita Rakontolibra Kastelo estas la plej granda en la mondo, kun aldonitaj ĉinaj arkitekturaj elementoj; aŭ la areo Ĝardeno de la Dek Du Amikoj transformis la 12 zodiakajn bestojn. Tamen, la kerno restas \"Disney rakontas Disney\". La ŝanhaja Lego-parko, aliflanke, uzas Lego kiel ilon por rakonti ĉinajn rakontojn. Vojaĝo al la Okcidento, urboj en suda Ĉinio, Potala Palaco en Xizang... ĉiuj estas konstruitaj per Lego-brikoj. Anstataŭ simple \"loka ornamo\", Lego-parko elektis lokiĝon sur la nivelo de kerna enhavo.\n\nEn Disney-parko, la plejmulto de spertoj devenas de enmergiĝo en la jam ekzistanta Disney-mondo, vizitantoj fariĝis geprincoj, superherooj, aŭ eniras en famaj filmoj, kiujn ili jam konas. En Lego-parko, la sperto devenas de kunkreado kaj ludado, tiuj momentoj kiam gepatroj kaj infanoj kune kunestas, kreas kaj esploras.\n\nPersona perspektivo -- fremda ĵurnalisto inter Lego-brikoj\n\nKiel vjetnama ĵurnalisto, mi jam longe konis la filmon Vojaĝo al la Okcidento; ĝi estas neforigebla parto de ĉiu vjetnama infano. Mi kredis, ke mi sufiĉe bone komprenis Sun Wukong. Sed kiam mi vidis la Lego-knabon kun ora ĉapelo, portantan Ruyi-bastonon, saltantan sur brila scenejo, mi rimarkis, ke tio estas tute nova maniero rakonti la rakonton.\n\nPotala Palaco\n\nKompare kun Lego-parko en Eŭropo aŭ Usono, kie la fokuso estas kasteloj, piratoj aŭ okcidentaj superherooj, en Ŝanhajo mi trovis tute alian identecon: Profunde ĉinan, sed samtempe malferman al la tuta mondo. Tio konvinkis min, ke por internaciaj vizitantoj nekonataj kun la ĉina kulturo, Lego-parko de Ŝanhajo povas esti la plej amika pordo por eniri. Ĉar Lego jam estas tutmonde konata, kaj kiam tiuj brikoj rakontas ĉinajn rakontojn, ili fariĝis natura ponto inter kulturoj.\n\nKiam mi forlasis la parkon posttagmeze, mi retrovis mian rigardon al la bildo de Lego-versia Sun Wukong staranta apud Lego-nubskrapantoj. Tiu vidaĵo resumas la mesaĝon, kiun Lego-parko de Ŝanhajo transdonas: Moderna kaj dinamika Ĉinio, kiu tamen fieras konservi sian propran kulturon. En la mondo plena je ŝanĝoj, kie kulturaj dividoj foje estas tro emfazataj, spertoj kiel Lego-parko de Ŝanhajo rememorigas nin, ke kreivo, imago kaj kulturo povas kunligi homojn translime. Por mi, la parko ne estas nur turisma celloko, sed ankaŭ simbolo -- loko, kie malgrandaj brikoj konstruas grandan ponton, kunligante Orienton kaj Okcidenton, pasintecon kaj nuntempon, miton kaj realecon.\n\nVerkis kaj fotis Bui Hai Mung\n\n<span style=\"font-family: \"times new roman\"; font-size: 20px;\"><em>Keenon</em> -- Inteligentaj robotoj en Ĉinio: De estonta vizio al hodiaŭa realo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/23/content_118093396.htm", "title": "Xinjiang: 70-jara evoluado favoras ĉiujn etnajn popolamasojn", "published": "2025-09-23 00:00:00", "content_text": "Ĉi-jare estas la 70-a datreveno de la fondiĝo de Xinjiang-a Ujgura Aŭtonoma Regiono. Dum la pasintaj 70 jaroj, en Xinjiang okazis grandaj ŝanĝiĝoj. Kiam la regiono estis fondita en 1955, ĝia produktado estis nur 1 231 miliardoj da juanoj, kaj en 2024 ĝi superis 2 duilionojn da juanoj. Hodiaŭ, la popola bonfarto en Xinjiang daŭre pliboniĝas, kaj ĉiuj aferoj kiel dungado, edukado, sanaj servoj kaj socia asekuro disvolviĝas ĝenerale.\n\nEn Xinjiang, en la nova epoko, ĉiuj etnoj kunlaboras unuece, antaŭenirante al la celo de la ĉina modernigo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">De Sun Wukong ĝis nubskrapuloj: Kultura vojaĝo en Lego-parko de Ŝanhajo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/24/content_118095289.htm", "title": "Ĉu bambuo povas anstataŭi plaston? Jes!", "published": "2025-09-24 00:00:00", "content_text": "de Shi Hongxia\n\nEn la lastaj jaroj Tianquan-gubernio sub Ya'an-urbo de Sichuan-provinco de Ĉinio plene utiligis siajn abundajn bambuajn resursojn kaj ellaboris tutan industri-ĉenon de bambuo. Sekvante la merkaton, subtenate de teknikoj, la gubernio komencis vojon de daŭripova disvolviĝo kun bela medio.\n\nKiel reprezenta entrepreno pri bambua ekonomio de Tianquan, la Ya'an-a Agrikultura Kompanio Jiarun disvolvis 40 produktojn rilatajn al bambuŝoso, kiuj estas ŝatataj de konsumantoj. Yang Cunbo, estro de la kompanio, diris, ke la kompanio aĉetas de lokanoj pli ol 2 000 tunojn da freŝaj bambuŝosoj en printempo kaj aŭtuno, alportante al ĉiu familio enspezon de pli ol 5 000 juanoj ĉiujare. Krome, la bambufabriko liveras pli ol 60 laborpostenojn al lokanoj, kaj ĉiu laboristo gajnas pli ol 50 000 juanojn ĉiujare.\n\nLa disvolviĝo de la bambua industrio ne nur alportas profiton al lokanoj, sed ankaŭ aldonas novan movforton en kamparan revigligon. Disvolvante la bambuan industrion, la gubernio solvis la problemon de malfacila forvendo de bambuŝosoj kaj helpas rilatajn industriojn kiel tiu de prilaborado, transportado kaj turismo. Tio kreis pli da dung-ŝancoj kaj antaŭenigas kamparan ekonomian prosperon.\n\nDe manĝeblaj bambuŝosoj ĝis utiligo de bambuaj produktoj, la gubernio adaptiĝas al la mediprotekta tendenco kaj aktive efektivigas la koncepton \"bambuo anstataŭ plasto\", kreante bambuteknik-bazitan industriparkon. Per investa altiro, la industriparko alvenigis la unuan 100-mil-tunan industribazon ĉi-kampe en Ya'an.\n\nSichuan-a Bambufibra Teknologia Kompanio Jiancen jam komencis sian projekton pri bambu-plasta muldado. Ĉi tiu verda projekto, kun totala investo de unu miliardo da juanoj kaj areo de 180 mil kvadrataj metroj, estos efektivigita en du fazoj. En la unua fazo, utiligante 80 mil kvadrataj metroj de ekzistantaj normigitaj fabrikaj konstruaĵoj kaj subtenaj instalaĵoj, oni konstruos produktolinion kun jara kapablo je 100-mil-tuna prilaborado por speciala muldado de bambufibro kaj konstruos produktolinion kun 20-mil-tuna jara kapablo por bambufibraj mulditaj produktoj. En la dua fazo oni plivastigos la industrian parkon pri bambubazitaj materialoj en proksima urbeto Shiyang, aldonante 80-mil-tunojn da produkt-kapacito de bambufibraj muld-produktoj, kio establos kompletan industrian ĉenon de bazaj materialoj ĝis finaj produktoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xinjiang: 70-jara evoluado favoras ĉiujn etnajn popolamasojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/24/content_118095313.htm", "title": "Xi Jinping vizitis reprezentantojn de diversaj rondoj de Xinjiang", "published": "2025-09-24 00:00:00", "content_text": "Posttagmeze de la 23-a de septembro Xi Jinping, ĝenerala sekretario de la Centra Komitato de la Komunista Partio de Ĉinio, ĉina prezidanto kaj prezidanto de la Centra Milita Komisiono, vizitis reprezentantojn de diversaj etnogrupoj de Xinjiang-a Ujgura Aŭtonoma Regiono kaj esprimis sincerajn salutojn kaj bondezirojn al diversetnaj popolanoj de Xinjiang nome de la Centra Komitato de la Komunista Partio de Ĉinio, dezirante, ke ĉiuj solidarece klopodu por pli bone konstrui belan Xinjiang dum la ĉina modernigo.\n\nXi Jinping salutis al la reprezentantoj kaj afable interparolis kun ili. Krome, li ankaŭ renkontiĝis kun respondeculoj de la aŭtonoma regiono, koncernaj departementoj kaj diversaj urboj, membroj de gvidantaroj de la Xinjiang-a Produkta kaj Konstrua Korpuso, reprezentantoj de kadroj subtenantaj Xinjiang, reprezentantoj de juraj kaj policaj oficistoj, patriaj reprezentantoj de religiaj rondoj kaj reprezentantoj de baznivelaj religiaj laboraj kadroj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xinjiang: 70-jara evoluado favoras ĉiujn etnajn popolamasojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/24/content_118095339.htm", "title": "Xi Jinping atingis Urumĉion kun delegacio por 70-jariĝo de Xinjiang-a Ujgura Aŭtonoma Regiono", "published": "2025-09-24 00:00:00", "content_text": "Posttagmeze de la 23-a de septembro, Xi Jinping, ĝenerala sekretario de la Centra Komitato de la Komunista Partio de Ĉinio, ĉina prezidanto kaj prezidanto de la Centra Milita Komisiono, atingis Urumĉion per speciala aviadilo por ĉeesti la festajn eventojn memore al la 70-a datreveno de fondiĝo de la Xinjiang-a Ujgura Aŭtonoma Regiono. Xi Jinping kaj la delegacio estis varme bonvenigataj de diversetnaj popolamasoj de Xinjiang en la flughaveno.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xinjiang: 70-jara evoluado favoras ĉiujn etnajn popolamasojn - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/25/content_118097213.htm", "title": "Xi Jinping aŭskultis laborraporton de partia komitato kaj registaro de Xinjiang", "published": "2025-09-25 00:00:00", "content_text": "La 24-an de septembro Xi Jinping, ĝenerala sekretario de la Centra Komitato de la Komunista Partio de Ĉinio, ĉina prezidanto kaj ankaŭ prezidanto de la Centra Milita Komisiono, aŭskultis la laboran raporton de la partia komitato kaj la registaro de la Xinjiang-a Ujgura Aŭtonoma Regiono. Xi Jinping emfazis, ke Xinjiang devas plene kaj precize praktiki la partian strategion por la regado en nova epoko, persisti pri stabila progreso, ekvilibrigi disvolviĝon kaj sekurecon, firme teni la ĝeneralan celon de socia stabileco kaj longdaŭra paco kaj sekureco, daŭrigi plifortigon de la konscio de komunumo de la ĉina nacio kaj antaŭenigi la konstruadon de la komunumo, ankriĝi je la \"kvin strategiaj pozicioj\" asignitaj de la centra registaro, kunigi fortojn kaj insiste persistadi, klopodi por konstrui socialisman modernigitan Xinjiang, kiu estas unueca kaj harmonia, prospera kaj riĉa, civilizacie progresinta, kie la homoj vivas feliĉe kaj en bona ekologia medio.\n\nXi Jinping diris, ke dum la 70 jaroj ekde la fondiĝo de la Xinjiang-a Ujgura Aŭtonoma Regiono, sub la gvidado de la Centra Komitato de KPĈ kaj per la forta subteno de la tutlanda popolo, la partia komitato kaj registaro de la regiono, unuigante kaj gvidante la kadrojn kaj popolamason de ĉiuj etnaj grupoj en la regiono, firme defendis nacian unuecon, etnan unuecon kaj socian stabilecon, daŭre antaŭenpuŝis ekonomian kaj socian disvolviĝon. Surbaze de la rimedoj kaj industria fundamento, oni devas aktive esplori altkvalitan disvolvan vojon konforman al la trajtoj de Xinjiang.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Urumĉion kun delegacio por 70-jariĝo de Xinjiang-a Ujgura Aŭtonoma Regiono - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/25/content_118097214.htm", "title": "Xi Jinping vizitis ekspozicion pri atingoj de Xinjiang dum 70 jaroj", "published": "2025-09-25 00:00:00", "content_text": "Antaŭtagmeze de la 24-a de septembro Xi Jinping, ĝenerala sekretario de la Centra Komitato de la Komunista Partio de Ĉinio, ĉina prezidanto kaj prezidanto de la Centra Milita Komisiono, vizitis la ekspozicion pri atingoj de la 70-jara datreveno de fondiĝo de la Xinjiang-a Ujgura Aŭtonoma Regiono en la Urumĉia Kultura Centro.\n\nLa ekspozicio panorame montras la brilajn atingojn akiritajn de diversaj etnogrupoj en Xinjiang sub firma gvidado de la Komunista Partio de Ĉinio kaj danke al forta subtenado kaj helpado de diversaj lokoj de la lando per unueco, diligenta laborado kaj persistaj klopodoj.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Urumĉion kun delegacio por 70-jariĝo de Xinjiang-a Ujgura Aŭtonoma Regiono - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/25/content_118097288.htm", "title": "Xi Jinping ĉeestis festan ceremonion por 70-a datreveno de fondiĝo de Xinjiang-a Ujgura Aŭtonoma Regiono", "published": "2025-09-25 00:00:00", "content_text": "Antaŭtagmeze de la 25-a de septembro Xi Jinping, ĝenerala sekretario de la Centra Komitato de la Komunista Partio de Ĉinio, ĉina prezidanto kaj ankaŭ prezidanto de la Centra Milita Komisiono, ĉeestis la festan ceremonion por la 70-a datreveno de fondiĝo de Xinjiang-a Ujgura Aŭtonoma Regiono. Li ĉeestis kune kun reprezentantoj de diversaj etnoj, rondoj kaj popolamasoj. La partoprenantoj varme celebris la datrevenon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping atingis Urumĉion kun delegacio por 70-jariĝo de Xinjiang-a Ujgura Aŭtonoma Regiono - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/25/content_118097565.htm", "title": "Tutmonda junularo malkovras jangzian basenon", "published": "2025-09-25 00:00:00", "content_text": "Kadre de la programo GYLD (Tutmonda Dialogo de Junaj Gvidantoj), lanĉita en 2020 kiel platformo por interŝanĝoj inter la junularoj de Ĉinio kaj aliaj landoj, estis nova evento nomita Jangzia Turneo de GYLD, kun la celo liveri al gejunuloj de la tuta mondo la ŝancon konatiĝi kun la kulturo kaj historio de jangzia baseno.\n\nJunaj talentuloj de GYLD-programo interŝanĝas ideojn kaj spertojn kun wuhan-aj profesoroj kaj studentoj, la 23-an de septembro\n\nLa inaŭgura turneo ĉe Jangzio okazis en Hubei-provinco, en la urboj Jingzhou kaj Wuhan, kunorganizita de Akademio de Studoj pri Nuntempa Ĉinio kaj la Mondo, Hubei-a Amaskomunika Grupo kaj la Jangzia Intituto pri Kulturo. Ĝin partoprenis 14 junuloj el Argentino, Brazilo, Egiptio, Hungario, Irano, Italio, Nederlando, Pakistano, Peruo, Rusio kaj Usono, kaj unu el Ĉinio.\n\nDu specialaj gastoj, Ali Samaan, ministro pri povigo de junularo, informado kaj artoj de Maldivoj, kaj Daniel Filmus, direktoro de Iber-Amerika Centro por Esploroj en Scienco, Teknologio kaj Novigo kaj eksa ministro pri scienco, teknologio kaj novigo de Argentino, partoprenis kelkajn aktivaĵojn de la turneo kaj interagis kun la gejunuloj.\n\nKonatiĝo kun Chu-kulturo\n\nKonstruita en 1958, Jingzhou-a Muzeo fariĝis ampleksa historia muzeo klasifikita kiel tutlanda 4A-nivela turismejo. Ĝi konservas pli ol 180 mil kulturajn antikvaĵojn, kaj plejparto el ili kolektitaj per arkeologiaj elfosadoj. Dum vizito al tiu muzeo, la genuloj vidis portempan ekspozicion, kiu unuafoje prezentis al la publiko tre altvalorajn antikajn vestaĵojn, inkluzive de la nura kompleta robo konservita de la Militantaj Regnoj (475-221 a.K.). Ili ankaŭ konatiĝis kun lakaĵoj, jadaĵoj kaj skribaĵoj sur bambuo kaj ligno, fundamentaj elementoj de chu-kulturo.\n\nVestitaj en tradiciaj vestaĵoj de la Militantaj Regnoj, junaj talentuloj de GYLD-programo pozas por foto antaŭ la antikva pordego de Jingzhou.\n\nSekvatage, ili vizitis laboratoriojn dediĉitajn al konservado kaj rekuperado de antikvaĵoj, pli specife lakaĵoj, silkaĵoj kaj skribaĵoj sur bambuo, kaj interparolis kun fakuloj, kiuj sin dediĉas pri konservado kaj restaŭro de antikvaĵoj. Sekve ili spertis chu-stilan brodadon, unu el la plej antikvaj brodartaj skoloj de Ĉinio, kaj la arton de skribado sur bambuo. Alia nemaltrafebla aktivaĵo estis vizito al la antikva urbomuro de Jingzhou, konata turismejo de la urbo. Tie la junuloj ankaŭ havis la ŝancon sperti tradiciajn vestaĵojn de la Militantaj Regnoj kaj fotiĝi tiel vestitaj.\n\nVespere de tiu sama tago, okazis la inaŭgura ceremonio de Chu-Kultura Festivalo, belega spektaklo televide elsendita vive al la tuta provinco Hubei. Krom multaj altnivelaj artprogramoj, la ceremonio ankaŭ havis prezentaĵojn per flugrobotoj kaj finiĝis per belega prezento de artfajraĵoj.\n\n\"La longdaŭra heredo de chu-kulturo eble estas pli forte evidenta en la legendaj strategiistoj kaj intelektulojn, kiujn ĝi kreis, kiel Zhuge Liang kaj Guan Yu, kies saĝo daŭre inspiras admiron kaj respekton,\" resumis la egipto Mehad Moussa, lektoro pri transkulturaj studoj ĉe Nordokcidenta Universitato en Shaanxi-provinco.\n\nAvangardo en scienc-tekniko\n\nMultaj urboj laŭlonge de Jangzio apartenas al avangardo de scienc-teknika disvolvado, kun atingoj en sektoroj kiel konstruado de saĝaj urboj kaj aplikado de avangardaj teknologioj. En Jingzhou, la eksterlandanoj vizitis Lumturan Fabrikon de la ĉina firmao pri hejmaj aparatoj Midea. Lumturaj Fabrikoj estas ne nur aŭtomatigitaj, sed ankaŭ saĝaj, alprenante ciferecajn teknologiojn kiel artefarita intelekto (AI), grandaj datumaroj, Interreto de Aferoj (IoT) kaj robotiko por transformi negocmodelojn, pliigi efikecon, plibonigi daŭripovecon kaj optimumigi proviz-ĉenojn.\n\nLa fabriko de Midea entenas altgradan aŭtomatigon, kun robotoj farantaj preskaŭ la tutan laboron kun minimuma homa interveno. AI optimumigas la tutan procezon de produktado kaj antaŭvidas paneojn, kio optimumigas la bontenadan laboron kaj reduktas kostojn. Kameraoj inspektas la produktojn kun multe pli alta precizeco kaj rapido ol la homa okulo por atesti ilian kvaliton. La fabriko ankaŭ aŭtomate ĝustigas produktadon realtempe surbaze de materiala havebleco, mendoj de klientoj kaj problemoj en loĝistika ĉeno. Ĉiu produktadlinio povas fari malsamajn produktojn sen longa interrompo por reordigo. La efiko de tiu noviga modelo rezultas en signifa ŝparado de materialoj kaj elektro.\n\nKonservado de la jangzia delfeno\n\nSurvoje al Wuhan, la delegitaro haltis ĉe la Nacia Naturrezervejo por Jangzia Delfeno, en la urbo Shishou. Fondita en 1992, la naturrezervejo estas la unua naturrezervejo en la mondo pri protektado de dolĉakvaj delfenoj. Gravas klarigi, ke la manko de dorsonaĝilo en la jangzia delfeno tute ne rilatas al homa agado, ĝi estas natura trajto de tiu ĉi specio.\n\nDelfenino kaj la bebo estas prizorgataj en la bredejo. Post kelkaj jaroj, kiam la ido estos kapabla memstare sin vivteni, ili estos liberigitaj en riveron.\n\nLa rezervejo celas protektadon de la jangziaj delfenoj en la rivera parto de Shishou, translokan protektadon kaj sciencan esploradon pri delfenoj en la malnova riverbranĉo Tian'e-zhou, kaj la provojn de artefarita bredado kaj reproduktado de delfenoj. De kvin delfenoj en 1990, la populacio surloke evoluis al ĉirkaŭ 80 nun, kaj tio signas gravan trarompon en la reproduktado de delfenoj en artefarita bredmedio. Ĝi ankaŭ estas la nacia naturrezervejo, kiu unua liveras delfenidojn al aliaj rezervejoj por transloka protektado.\n\nWuhan, urbo de pontoj\n\nKonata kiel riverurbo, Wuhan estas plena de riveroj kaj lagoj kaj havas preskaŭ 700 pontojn, kiuj donas al ĝi la kromnomon \"pontoĉefurbo\". En la Muzeo pri Pontoj de Wuhan, la gejunuloj konis la historion kaj evoluadon de teknikoj por pontokonstruado per modeloj, bildoj, 5D-filmoj kaj VR-teknologio.\n\n\"La vizito al la muzeo pri pontoj rememoris min pri tio, ke la programo GYLD temas pri konstruado de pontoj. Pontoj inter foraj landoj kaj popoloj el malsamaj ŝtatoj. Pontoj inter tradicia kulturo de la pasinto kaj la trarompaj teknologioj de la estonteco. Pontoj inter la kortuŝa risko je malapero de biodiverseco kaj la espero alportita de sukcesa iniciato por ĝia protekto,\" deklaris Nicki Johnson, entreprenanto kaj tradukisto, kiu antaŭ 20 jaroj transloĝiĝis al Ĉinio el Usono.\n\nLa unua ponto konstruita sur Jangzio en Wuhan, rigardata el la pinto de Flavgrua Turo\n\nPost vizito al la muzeo, la gejunuloj sukcesis vidi de proksime la unuan ponton sur Jangzio en Wuhan, kiu estas ankaŭ la unua duetaĝa kaj la unua aŭtofervoja ponto super Jangzio, konstruita kunlabore kun Sovetio post la fondiĝo de nova Ĉinio kaj inaŭgurita en 1957, kaj ankaŭ aliajn pontojn, kiuj kune montras la evoluon de pontokonstruado en Ĉinio. En la moderna pendotrajno kun travidebla grundo en la Optika Valo de Wuhan, la gejunuloj spertis la disvolvadon de ĉina teknologio pri urba transporto kaj admiris la panoraman rigardon de la ĉirkaŭaĵoj.\n\nIli ankaŭ vizitis la Flavgruan Turon, unu el la plej famaj antikvaj konstruaĵoj en la urbo Wuhan kaj samtempe unu el la kvar famaj turoj de Ĉinio. La originala turo estis konstruita dum la Tri Regnoj (220-280), kaj ĝi estis detruita kaj rekonstruita pli ol dekfoje en la historio. La nuna estis finkonstruita en 1985.\n\nLa evento finiĝis per debato inter la partoprenantoj de la turneo, kelkaj studentoj el wuhan-aj universitatoj kaj kelkaj profesoroj. En la debato, ili interŝanĝis agrablajn rememorojn kaj interesajn pensojn pri la spertoj kaj scioj alportitaj de la vizito al Hubei.\n\nRaportis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping vizitis ekspozicion pri atingoj de Xinjiang dum 70 jaroj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/26/content_118098873.htm", "title": "Mi spertis tradician vestaĵon de Chu-regno!", "published": "2025-09-26 00:00:00", "content_text": "Chu-regno (1030-223 a.K.) estis potenca kaj kulture distinga regno ĉe la meza kaj suba fluoj de Jangzio, konata pro siaj misteraj kaj florkreskaj artaj formoj, kiuj influis ankaŭ ĝiajn vestaĵojn.\n\nDum vizito al la urbo Jingzhou, iama ĉefurbo de Chu-regno, mi havis la ŝancon sperti tradiciajn vestaĵojn de Chu-regno, kaj elektis unu el la periodo Militantaj Regnoj (475-221 a.K.), la lasta fazo de la ekzisto de Chu-regno, konkerita de Qin-dinastio (221-206 a.K.) nur du jarojn antaŭ la fina unuiĝo de Ĉinio en 221 a.K. La vestaĵoj de Chu-regno montris kulturan distingecon kompare kun tiuj de aliaj regnoj de centra Ĉinio en tiu epoko. La stilo de Chu-vestaĵoj estis pli ornam-riĉa, inspirita de mitologio, kaj emfazis molajn kurbojn kaj movon, kun unikaj trajtoj kiel kompleksaj brodaĵoj.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping ĉeestis festan ceremonion por 70-a datreveno de fondiĝo de Xinjiang-a Ujgura Aŭtonoma Regiono - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/26/content_118099033.htm", "title": "Vivo sub la Granda Muro", "published": "2025-09-26 00:00:00", "content_text": "", "author": null, "categories": ["Specialaj Temoj"], "audio_links": null}
{"url": "http://esperanto.china.org.cn/2025-09/26/content_118099436.htm", "title": "Yu Kongjian, patro de spongaj urboj, pereis en akcidento en Brazilo", "published": "2025-09-26 00:00:00", "content_text": "Vespere de la 23-a de septembro laŭ la loka tempo, malgranda aviadilo kraŝis en la urbo Aquidauana, la subŝtato Suda Matogroso en la mezokcidenta regiono de Brazilo. Ĉiuj kvar homoj en la aviadilo pereis, inkluzive de la ĉina arkitekto kaj profesoro ĉe la Pekina Universitato Yu Kongjian. En la sekva tago, brazila prezidento Luiz Inácio Lula da Silva esprimis sian kondolencon al la viktimoj de la akcidento per sociaj retejoj.\n\nLa akcidento okazis en la granda marĉejo Pantanalo, fama turismejo de Brazilo. Kun profesoro Yu en la aviadilo ankaŭ estis la brazila kunreĝisoro Luiz Ferraz, la dokumentfilma reĝisoro Rubens Crispino kaj la piloto Marcelo Pereira de Barros. Laŭ informoj, profesoro Yu Kongjian estis en Pantanalo por filmi la dokumentarion \"Sponga Planedo\".\n\nLa 24-an de septembro, brazila prezidento Lula publikigis noton en sociaj retejoj esprimante kondolencon al la viktimoj de la akcidento. Li deklaris, ke en epoko de kreskantaj defioj pro klimatŝanĝiĝo, la koncepto de spongaj urboj proponita de Yu Kongjian fariĝis modelo por la tuta mondo. Li diris, ke ĉi tiu koncepto, kiu egale priatentas vivkvaliton kaj mediprotekton, estas precize tio, kion la homaro deziras kaj bezonas por la estonteco.\n\nLa brazila vicprezidento Geraldo Alckmin ankaŭ esprimis profundan bedaŭron pri la viktimoj en sociaj retejoj, kaj diris, ke Yu Kongjian estis konata pro sia propono de la koncepto \"spongaj urboj\", farante elstaran kontribuon al daŭripova urbanizado kaj protekto de biodiverseco. Li diris, ke la spirita heredaĵo de Yu daŭre inspiros ĉiujn, kiuj dediĉas sin al mediprotektaj aferoj.\n\nYu Kongjian, naskiĝinta en 1963 en la urbo Jinhua de la provinco Zhejiang, magistriĝis pri pejzaĝa arkitekturo ĉe la Pekina Universitato de Forstado en 1987 kaj doktoriĝis pri dezajno ĉe la usona Universitato Harvardo en 1995. Post reveno al Ĉinio en 1997, li fondis la fakultaton de arkitekturo kaj pejzaĝa dezajno ĉe la Pekina Universitato kaj servis kiel ĝia unua dekano. Li ankaŭ fondis la internacian premiitan revuon \"Landscape Architecture Frontiers\" (Limoj de Pejzaĝa Dezajno) kaj servis kiel ĝia ĉefredaktoro, kaj fondis la unuaklasan dezajnan institucion Turenscape.\n\nEn 2012 li estis elektita kiel Honora Membro de la Usona Societo de Pejzaĝaj Arkitektoj (ASLA Fellow); en 2016 li estis elektita kiel Membro de la Usona Akademio de Artoj kaj Sciencoj; en 2020 li ricevis la plej altan honoron de la Internacia Federacio de Pejzaĝaj Arkitektoj (IFLA), la premion IFLA Sir Geoffrey Jellicoe, agnoskante lian \"elstaran kaj profunde signifan kontribuon al la plibonigo de la socia kaj loĝa medio kaj la homa bonfarto, kaj lian potencan antaŭenpuŝon de la disciplino kaj industrio\"; en 2021 li ricevis la plej altan premion en la kampoj de mondetiko kaj ekologia civilizo, la premion John Cobb por la Komuna Bono (John Cobb Common Good Award).\n\nEn 2023 li ricevis la Usonan Nacian Dezajnan Premion; samjare Yu Kongjian elstaris inter pli ol 300 tutmondaj kandidatoj kaj ricevis la plej altan premion en la mondo de pejzaĝa dezajno kaj ĝarden-arkitekturo, la dujaran premion Oberlander (Oberlander Prize), agnoskante lian \"eksterordinaran talenton, kreivon kaj kuraĝon, vizion kaj grandan volumon de realigitaj verkoj en kaj urbaj kaj kamparaj medioj\". Li antaŭe estis kunhonorita de la Centra Organiza Fako, la Centra Diskoniga Fako kaj la Centra Unueca Fronta Fako per la premio por Atingo de Studentoj Revenintaj el Eksterlando, kaj ricevis la Unuan Elstaran Entreprenan Premion por Profesiaj Transmaraj Ĉinoj de la Ŝtata Oficejo por Aferoj de Transmaraj Ĉinoj.\n\nYu Kongjian rigardis urban kaj pejzaĝan dezajnon kiel \"arton de vivtenado\". Liaj teoria esplorado, instruado kaj praktiko kontribuis al la agnosko de pejzaĝaj arkitektoj kiel formala profesio en Ĉinio kaj antaŭenpuŝis la establon de la disciplino de pejzaĝa dezajno en la lando. Liaj reprezentaj verkoj inkluzivas la parkon Qijiang en la urbo Zhongshan, Guangdong-provinco, la Rubandan Parkon en Qinhuangdao, Hebei-provinco, kaj la Grupli-malsekejan Parkon en Harbino, Heilongjiang-provinco.\n\nEsperantigis: Rafael Henrique Zerbetto\n\nFonto: 人民网\n\n<span style=\"font-family: \"times new roman\"; font-size: 20px;\">Mi spertis tradician vestaĵon de Chu-regno! - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-09/29/content_118102214.htm", "title": "Nacia Naturrezervejo por Jangzia Delfeno en Hubei", "published": "2025-09-29 00:00:00", "content_text": "La Nacia Naturrezervejo por Jangzi Delfeno en Tian'e-zhou troviĝas en la urbo Shishou de la provinco Hubei en la meza fluo de Jangzio en Ĉinio. En 1992, ĝi estis oficiale establita per la aprobo de la Ŝtata Konsilio, fariĝante la unua naturrezervejo en la mondo por la transloka protektado de jangziaj delfenoj. En 2006 la provinca instituci-aranĝa komitato de Hubei aprobis ĝin kiel institucion de la ĉefa oficeja nivelo, sub rekta administrado de la Buĝeto de Akvaj Produktoj de Hubei. En 2019 ĝi transdoniĝis al la Buĝeto de Forstado de Hubei.\n\nEsploristo manĝigas jangzian delfenon en la rezervejo\n\nLa rezervejo kovras 89-kilometran sekcion de Jangzio ĉe Shishou kaj 21-kilometran akvejon de la malnova riverbranĉo Tian’e-zhou, kun totala areo de 217.98 kvadrataj kilometroj. Laŭ rilataj leĝoj kaj regularoj, ĝiaj taskoj inkluzivas la lokan protektadon de jangzia delfeno en la rivera parto de Shishou, la translokan protektadon kaj sciencan esploradon de la delfenoj en la malnova riverbranĉo Tian'e-zhou, kaj la provojn de artefarita bredado kaj reproduktado de delfenoj en kradkaĝoj. Ekde 1990 kvin delfenoj estis enmetitaj tien por provbredado, kaj nuntempe ĉirkaŭ 80 delfenoj vivas tie, kun pli ol 8 junaj naskiĝantaj ĉiujare. Grupo kapabla memsubteni sin kaj reproduktiĝi estas baze establita. Spertuloj el Ĉinio kaj aliaj landoj atestis, ke ĉi tiu estas nuntempe la sola sukcesa ekzemplo en la mondo de transloka protektado de la specio. La 22-an de majo 2016 la rezervejo sukcesis artefarite reprodukti delfenojn bredatajn en kaĝoj, reprezentante la unuan kazon en Ĉinio kaj pioniran atingon tutmonde, kio signas gravan trarompon en la reproduktado de delfenoj en artefarita bredmedio. Samtempe ĝi estas la nacia naturrezervejo, kiu unue liveris delfenajn idojn al aliaj rezervejoj por transloka protektado.\n\nVizitantoj observas Jangzion en la naturrezervejo. Tiu punkto estas tre favora por observado de jangziaj delfenoj.\n\nLa rezervejo montras elstarajn trajtojn en sia laboro, atingis signifajn rezultojn kaj ricevas tre altan takson pri influo kaj taksado, posedante la neanstataŭigeblan \"kvarunikecon\". Unue, la laboro pri transloka protektado de delfenoj estas laŭdita de spertuloj enlande kaj eksterlande kiel la sola sukcesa ekzemplo de transloka delfen-protektado en la mondo. Due, en la konkreta protektada procezo, la rezervejo fariĝis la sola kompleta esplorbazo en la mondo por studado de dolĉakvaj delfenoj. Trie, laŭ la longjara monitorado de la Instituto de Hidrobiologio de la Ĉina Akademio de Sciencoj, la populacio de delfenoj en la malnova riverbranĉo Tian'e-zhou estas la sola transloke protektata populacio de jangziaj delfenoj, kiu daŭre kreskas. Kvare, la 25-an de aprilo 2023 la rezervejo realigis eksperimentan remeton de transloke protektataj delfenoj reen al Jangzio, fariĝante la sola rezervejo, kiu establis kompletan fermitan ciklon de loka protektado, transloka protektado, artefarita bredado kaj revenigo al la naturo.\n\nBredejo, kie oni prizorgas kaptitajn delfenojn. Tie oni ĉefe prizorgas delfenojn vunditajn aŭ kun bebo por ilia protektado, por poste redoni ilin al la naturo.\n\nD-ro Hao Yujiang, help-esploristo ĉe la Instituto de Hidrobiologio de la Ĉina Akademio de Sciencoj, dediĉis pli ol 20 jarojn al esplorado kaj konservado de la jangzia delfeno. Liaj esplorkampoj inkluzivas reproduktan fiziologion, populacian ekologion kaj konservobiologion de etaj delfenoj. Li entreprenis profundajn studojn pri la reproduktaj modeloj de la jangzia delfeno, liverante esencan teknikan subtenon por bredado en kaptiteco kaj konservado de sovaĝaj populacioj. Li publikigis pli ol 80 esplorajn artikolojn en diversaj enlandaj kaj internaciaj akademiaj revuoj.\n\nVizitantoj konas pri la loka biodiverseco en la naturrezervejo.\n\nKrom esplorlaboro, li aktive partoprenas en praktikaj agadoj por protekti la jangzian delfenon, inkluzive de organizado de trejnadoj pri biologio kaj konservado, kunordigado de projektado por transloka protektado, gvidado de sciencaj enketoj, kaj partopreno en habitata protektado kaj rezerveja planado. Krome, li servas kiel plenuma vic-ĝenerala sekretario de la Fonduso por Konservado de Jangzia Delfeno (wuhan-a sekcio), membro de la Ĉina Komitato de Profesiaj Akvarioj, kaj membro de la Kunligita Planado por Konservado de Jangzia Delfeno.\n\nRaportis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Tutmonda junularo malkovras jangzian basenon - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/30/content_118104000.htm", "title": "Senkontanta vivo en Ĉinio: De poŝ-monujoj ĝis financaj super-aplikaĵoj", "published": "2025-09-30 00:00:00", "content_text": "Ĉu en la brilega metropolo Ŝanhajo aŭ en malproksima vilaĝo de Gansu-provinco, la kontanta monujo fariĝis unu el la plej facile forgeseblaj aĵoj? La agoj elpreni biletojn, kalkuli monon aŭ atendi restmonon jam fremdiĝis por cent milionoj da ĉinoj. Anstataŭe, unu simpla ago sufiĉas: Malfermi la aplikaĵon, skani QR-kodon, kaj la transakcio finiĝas en nur kelkaj sekundoj.\n\nDe malaperintaj monujoj ĝis fekunda grundo por revolucio\n\nLa kultura puŝo, kiu ŝanĝis la ludon\n\nEn Ĉinio, la kutimo de \"ruĝa koverto\" havas historion de jarmiloj -- simbolo de bonŝanco kaj bondeziro pere de brile ruĝaj kovertoj kun mono dum festoj. Tencent-firmao montris genian sentemon transformante tiun tradicion en cifereca epoko.\n\nEn la interno de la super-aplikaĵoj -- La konkero de pagoj ĝis financaj imperioj\n\nAlipay, ekde sia origino kiel sekureca ilo por retkomerco, elektis la vojon transformiĝi al mini-financa centro. La plej strategia paŝo estis la lanĉo de Yu'ebao en 2013. Esence, temis pri monfonduso kun tre simpla mesaĝo: \"Via neuzata mono en Alipay aŭtomate produktos profiton.\" La sukceso kuŝis en solvo de antikva paradokso: Uzantoj volis, ke ilia mono generu profitojn, sed ankaŭ restu tuje uzebla por elspezoj. Yu'ebao forigis tiun baron. Ene de malpli ol unu jaro ĝi fariĝis la plej granda monfonduso en la mondo,  atingante ĉe sia pinto 1.69 mil miliardojn da juanoj (ĉirkaŭ 268 miliardoj da usonaj dolaroj), allogante cent milionojn da malgrandaj investantoj, al kiuj la tradicia bank-sistemo neniam povas aliri. La plej alta interezo ĉe sia pinto atingis ĝis 5-6%, kaj nun restas nur ĉirkaŭ 1.25-2%. De tie, Alipay senĉese grandigis siajn limojn. Ant Huabei ebligis \"aĉeti nun, pagi poste\", funkcianta kiel virtuala kreditkarto por la juna generacio; servoj pri asekuro, investado eĉ rezervoj de kuracaj vizitoj aŭ pagoj de trafikaj monpunoj estis integritaj. Alipay jam ne estas nur monujo, ĝi estas cifereca banko, publika serv-oficejo kaj aktiv-administranto -- ĉio en unu sola aplikaĵo.\n\nBatalo de la jarcento: Super-aplikaĵoj kontraŭ tradiciaj bankoj\n\nTutmonda rigardo\n\nEn Usono, PayPal -- pioniro en retaj pagoj -- restas populara elekto. Tamen ĝi ekzistas kiel aparta aplikaĵo por financaj transakcioj, ne kiel super-aplikaĵo. Usonanoj kutimas uzi WhatsApp por babilado, Amazon por aĉetado kaj PayPal por pagoj. La ĉina modelo, kie unu sola aplikaĵo regas preskaŭ ĉiun agadon, apenaŭ kongruas kun merkato, kiu altvaloras elektoliberecon kaj specialiĝon.\n\nBarato prezentas tute kontraŭan vojon: La modelo de malferma platformo. Anstataŭ permesi al privataj kompanioj konstrui fermitajn ekosistemojn, la Nacia Pag-Konsilio de la lando kreis la Unuigitan Pag-Interfacon (UPI). Tio estas cifereca infrastruktura tavolo, kiu ebligas al pluraj aplikoj -- de Google Pay, PhonePe ĝis bankaj aplikoj -- interligiĝi kaj transakcii sur unu komuna fundamento. Vendejisto bezonas nur unu QR-kodon por akcepti pagojn el ĉiuj UPI-aplikaĵoj. Laŭ la Barata Ministerio pri Financo, en januaro 2025 UPI jam registris 16.99 miliardojn da transakcioj kun totala valoro de 23.48 bilionoj da rupioj, rekordo en unu monato. Nuntempe ĝi prilaboras ĉirkaŭ 80% de ĉiuj podetalaj transakcioj, iĝante kerno de ĉiutaga vivo. Ĝi estas brila pruvo de demokratigita kaj kontraŭ-monopola pagmodelo.\n\nEn Sudorienta Azio, teknologiaj unikornoj kiel Grab (Singapuro) kaj Gojek (Indonezio) provas sekvi la ĉinan super-aplikan modelon. Ili vastigis siajn servojn de taksio kaj liverado ĝis GrabPay/GoPay, manĝaĵoj kaj financoj. Tamen, la regiono estas tro fragmenta laŭ kulturo kaj regulado, tiel ke neniu sola firmao povis regadi kiel en Ĉinio.\n\nLeciono pri la supra oportuneco\n\nSed tiu oportuneco havas prezon: Risko de monopolo kaj troa dependo de unu aŭ du privataj gigantaj firmaoj. Aldone al la avantaĝoj, leviĝas zorgoj pri privateco kaj datum-sekureco. Dum la mondo nun staras ĉe vojkruciĝo inter la ĉina modelo kaj la barata modelo, la plej grava leciono eble kuŝas en ekvilibro: Kiel utiligi privatan novigon sen perdi konkurencan, sanan merkaton, kaj samtempe protekti la fundamentajn rajtojn de konsumantoj.\n\nVerkis: Bui Hai Mung\n\n<span style=\"font-family: \"times new roman\"; font-size: 20px;\">Nacia Naturrezervejo por Jangzia Delfeno en Hubei - esperanto.china.org.cn</span>\n\nEl Popola Chinio", "author": "Bui Hai Mung", "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/30/content_118104142.htm", "title": "Aŭtuno de la Interna Mongolio de Ĉinio", "published": "2025-09-30 00:00:00", "content_text": "En la Interna Mongolio de Ĉinio, aŭtuno komencis ori herbejon, arbaron kaj sekve la tutan regionon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping ĉeestis festan ceremonion por 70-a datreveno de fondiĝo de Xinjiang-a Ujgura Aŭtonoma Regiono - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-09/30/content_118106554.htm", "title": "Xi Jinping omaĝis naciajn heroojn sur Tian'anmen-placo", "published": "2025-09-30 00:00:00", "content_text": "En la 30-a de septembro sur Tian'anmen-placo de Pekino Xi Jinping kaj aliaj gvidantoj de la Komunista Partio de Ĉinio, kune kun reprezentantoj el diversaj rondoj de la socio, prezentis florkorbojn al forpasintaj naciaj herooj.\n\nLa 30-a de septembro estas la Tago de Martiroj de Ĉinio. Ĉi-jaro markas la 80-an datrevenon de la venko en la Ĉina Popolo Rezistmilito kontraŭ Japana Agreso kaj la Monda Kontraŭfaŝisma Milito.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Senkontanta vivo en Ĉinio: De poŝ-monujoj ĝis financaj super-aplikaĵoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/09/content_118115255.htm", "title": "La tago, kiam mi ricevis la Ĉinan Registaran Amikecan Premion", "published": "2025-10-09 00:00:00", "content_text": "La Ĉina Registara Amikeca Premio, donata al eksterlandaj fakuloj, kiuj signife kontribuis al la soci-ekonomia evoluo de la lando kaj al la disvolviĝo de amikecaj rilatoj inter Ĉinio kaj aliaj landoj, estas honorigo kutime transdonata al la premiitoj fine de septembro, ĵus antaŭ la Nacia Tago, celebrata ĉiujare la 1-an de oktobro.\n\nĈi-foje, okaze de la 76-a datreveno de la fondiĝo de la Ĉina Popola Respubliko, mi havis la honoron esti unu el la gajnintoj de ĉi tiu grava distingo de la ĉina registaro.\n\nLonga vojo\n\nDum infanaĝo, mia patrino ofte kondukis min al psikologoj, ĉar oni diris, ke mi estas freneza, kaj mia patrino iĝis obseda por kolekti pruvojn pri la malo. La psikologoj diris, ke la lerneja ritmo estas tro malrapida por mi kaj tio ege tedas min.\n\nIdeale, en mia kazo, estus sendi min al lernejo kun pli bona strukturo kaj pli forta lernoritmo, sed loĝante en brazila landinterna urbeto en la 1990-aj jaroj, tio estis neefektivigebla. La sola havebla solvo estis enskribi min en eksterlernejajn aktivecojn: Mi eklernis luktoarton, anglan lingvon kaj komputikon por teni min okupata.\n\nPost fino de la baza edukado, mi aprobiĝis en la unua loko en la enir-ekzameno de privata lernejo en la najbara urbo, akirinte stipendion por mezlernejo. Tie la ritmo estis pli postulema, instruistoj kaj lernomaterialoj estis pli altnivelaj, lecionoj estis pli bone strukturitaj, mi havis multe pli da hejmtaskoj kaj ampleksa komplementa bibliografio estis disponebla por tiuj, kiuj volis studi pli. En tiuj jaroj mi ne plu enuiĝis dum lecionoj kaj kontentigis mian scivolemon dum studado por universitata enir-ekzameno.\n\nPoste mi ekstudis fizikon en la Ŝtata Universitato de Campinas, sed post kelkaj jaroj mi ŝanĝis fakon kaj diplomiĝis pri literatura studo. De fiziko mi heredis ampleksan kaj pragmatan aliron al problemsolvado, kiu helpis min en la nova kariero. Miaj esploroj fokusiĝis pri la vivo kaj verkaro de la historiisto kaj kritikisto Sérgio Buarque de Holanda, kiu fariĝis mia granda referenco en la kampo de la sociaj sciencoj.\n\nLerni Esperanton, decida mejloŝtono en mia kariero\n\nAnkaŭ en universitato mi lernis Esperanton ĉe loka Esperanto-grupo. Mi matrikuliĝis en enkondukan kurson pro scivolemo, sed post sciiĝo pri Esperanta kulturo, aparte literaturo kaj muziko en 2006, mi enamiĝis al la internacia lingvo kaj decidis serioze lerni ĝin.\n\nSamjare mi faris mian unuan internacian vojaĝon al Argentino por partopreni internacian renkontiĝon de esperantistoj. Estis nur ses monatoj depost kiam mi eklernis la lingvon, sed mi sentis min pli komforta interparolante per Esperanto ol per la angla.\n\nDe tiam, ĉio evoluis nature: Mi estis invitita fariĝi redaktisto de la revuo Momenton! -- oficiala organo de la Brazila Esperantista Junulara Organizo (BEJO), kiun mi prezidis inter 2012 kaj 2014. Inter 2013 kaj 2019, nomumita de la Brazila Esperanto-Ligo (BEL), mi fariĝis komitatano-A de Komitato de UEA.\n\nLa Esperanta movado ankaŭ donis al mi la ŝancon partopreni en la laboro de UN kaj kunlabori en grandaj politikaj temoj: En 2012 mi estis membro de la delegitaro de UEA sendita al la UN-Konferenco pri Daŭripova Evoluigo (Rio+20) kaj en 2014 mi estis sendita de TEJO al Srilanko por la Monda Junular-Konferenco.\n\nĈu en fiziko ĉu en literaturo, mi ĉiam sentis min pli komforta traktante plurfakajn demandojn. Ĉi tiu emo daŭris poste, dum miaj postdiplomaj studoj pri interlingvistiko kaj esperantologio en la Universitato Adam Mickiewicz en Pollando. Mi specialiĝis pri Esperanta literaturo kaj mia disertacio temis pri la influo de Esperanto en la verkaro de João Guimarães Rosa, fama brazila verkisto.\n\nNeniu estas profeto en sia urbeto\n\nMia unua kontakto kun la ĉina literaturo ankaŭ estis pere de Esperanto: En brazila Esperantujo mi trovis ĉinajn librojn tradukitajn, multaj el ili nehaveblaj en la portugala, kaj tiel mi ekfasciniĝis pri la kulturo de tiu azia lando, kiu ŝajnis al mi tiel malproksima, sed nun estas mia hejmo.\n\nEn 2012 mi gajnis vojaĝon al Vjetnamio per la Konkurso \"Partoprenu IJK-n\" de TEJO, kaj tie mi partoprenis en miaj unuaj UK kaj IJK. Tie mi konatiĝis kun ĉinaj esperantistoj kaj estis informita pri la ebleco kandidatiĝi por labori kiel redaktisto ĉe\n\nEl Popola Ĉinio\n\n. Kaj tiel mi venis al Ĉinio.\n\nMi daŭre laboras en la sama redaktejo, sed iom post iom mi ankaŭ agadis en aliaj kampoj, kiel tradukoj de libroj, al la portugala kaj al Esperanto, publikigo de artikoloj en aliaj lingvoj kaj, pli lastatempe, kunfondis la Konsilion de Brazilaj Civitanoj de Pekino.\n\nRigardante la pasintecon, mi miras konstati, ke ĉiuj tiuj pecoj, kiuj ŝajne neniel interakordiĝus, fine perfekte interakordiĝis. Se mi estus aŭskultinta tiujn, kiuj diris, ke mi malŝparas tempon pri tiuj aferoj, kiuj \"donas nek laboron nek monon\", mi neniam estus gajninta la Amikecan Premion de Ĉina Registaro.\n\nMia rakonto atestas la faman proverbon “Neniu estas profeto en sia urbeto”. Ĝi rivelas psikologian trajton de homoj taksi la venintan el fora loko kiel speciala kaj noviga, dume la loka estas rigardata kiel ordinara kaj konata, sekve malaprezata.\n\nBrazilo donis al mi valorajn edukajn oportunojn, sed tie mi neniam sukcesis trovi mian lokon en la labormerkato. Estis en Ĉinio, ke mi sukcesis konstrui kaj disvolvi mian karieron. Mi, kiu antaŭe ne pensis vivi eksterlande, fine trovis en Ĉinio mian lokon en la mondo. Kaj mi konsciis, ke mi povas esti pli utila al Brazilo ĉi tie, laborante por antaŭenigi la interkomprenon kaj kunlaboron inter la popoloj de ĉi tiuj du grandaj landoj.\n\nRevo realiĝinta\n\nRicevi la premion de amikeco estis por mi granda revo, kaj mi dum jaroj pasie min dediĉis al ĝia realigo. En la fojoj, kiam mi ekperdis la esperon, oni kuraĝigis min daŭrigi mian klopodadon, kaj nun, kiam mia klopodo estis rekompencita, mi sentas min motivita labori eĉ pli por profundigi la amikecon de Ĉinio kun aliaj landoj.\n\nKiam mi estis informita pri la premio, mi fariĝis tre ĝoja, sed semajnoj pasis antaŭ ol mi plene konsciis kaj komprenis la profundecon de ĝi. La revo de plejmulto el la eksterlandanoj en Ĉinio estas pli modesta: ricevi dokumenton pri konstanta loĝpermeso en la lando, kiu estas tre malfacile akirebla.\n\nHavi la dokumenton signifas, ke vi ricevos de la ĉina ŝtato permeson resti por ĉiame en Ĉinio. Sed havi restadpermeson de la ŝtato ne implicas esti akceptita de la popolo. Kaj en lando kiel Ĉinio, kun unu el la plej antikvaj civilizacioj de la mondo, integriĝi en la lokan socion estas multe pli malfacile ol en Ameriko, kie plej multaj homoj devenas de enmigrintoj.\n\nJen la punkto, kio faras la amikecan premion tiom grava atingo por mi. Krom esti ilo por akiri la dokumenton, ĝi ankaŭ estas oficiala agnosko, ke mi faras gravan kontribuon al la disvolviĝo de Ĉinio, kaj tio alportas socian prestiĝon, kio helpos min integriĝi pli profunde en la ĉinan socion kaj fari kontribuojn eĉ pli gravajn por la ĉina popolo en la estonteco.\n\nPreparo por la granda tago\n\nMi pasigis mian infanaĝon kaj adoleskon loĝante kun miaj gepatroj kaj mia avino, kaj mi dividis kun ili ĉiujn atingojn, kiuj estis gravaj por mi. Unu el la rememoroj plej vivecaj estas la larmoj en la okuloj de mia patro, kiam en 2012 urba konsiliano vizitis nin por informi sian planon proponi mocion de subteno kaj gratulo pro mia partopreno en la konferenco Rio+20.\n\nLa mocio estis unuanime aprobita de la urba konsilio, sed mi estis en Vjetnamio en la tago de la solena kunveno kaj miaj gepatroj ricevis ĝin mianome. La sekvan jaron mia avino forpasis, kaj mi ne povis dividi kun ŝi la ĝojon esti gajninta en 2016 la Premion Luigi Minnaja pri plej bona eseo en la belarta konkurso de UEA.\n\nMia patro forpasis en 2019, kaj mia patrino en 2022. Pro la pandemio mi ne povis vojaĝi por adiaŭi ŝin. Se ili estus vivintaj kelkajn pliajn jarojn, mi povus dividi kun ili ĉi tiun momenton tiom specialan, sed la vivo havis alian planon. Tiuj pecoj iutage ankaŭ interĝustos en la puzlo de la vivo.\n\nEn la semajnoj antaŭ la premidono, mi decidis mendi novan kompleton, speciale por tiu ceremonio. Amiko aranĝis por mi malhelbluan, preskaŭ nigran, teksaĵon, kiu memorigis min pri la pasio de mia patrino pri malhelbluaj kostumoj, do mi elektis tiun koloron omaĝe al ŝi.\n\nLa teksaĵo venis el Xinjiang, aŭtonoma regiono de Ĉinio, kun kiu mi disvolvis specialan rilaton en la lastaj jaroj: Mi estis tie kvarfoje, konatiĝis kun multaj homoj, kaj kelkaj el miaj artikoloj pri la regiono akiris atenton en Ĉinio kaj alilaj landoj, ricevintaj tradukon kaj republikigon en diversaj lingvoj.\n\nLa semajnon antaŭ ricevo de mia premio, estis celebrata la 70-a datreveno de la fondiĝo de la Xinjiang-a Ujgura Aŭtonoma Regiono. Nun mi ricevis la premion dum la celebrado de la 76-jariĝo de la Ĉina Popola Respubliko. Mia patrino, se ŝi estus vivanta, havus tiun saman aĝon.\n\nMia granda tago\n\nEn la 28-a de septembro mi iris al la Amikeca Hotelo de Pekino, malfermita en 1956 por gastigi la eksterlandajn fakulojn, kiuj venis labori en Ĉinio. Mi pasigis la finon de la monato en ĉi tiu historia hotelo kun la ceteraj premiitoj.\n\nMatene de la 29-a ni vizitis la Ĉinan Arkeologian Muzeon. La vizito permesis al la premiitoj amplekse kompreni la evoluon de la ĉina civilizacio, pere de materiaj pruvoj, ekde Shang-dinastio (1600-1046 a.K.). Ni revenis al la hotelo por ripozi kaj poste havis vespermanĝon kun reprezentantoj de la Ministerio pri Homaj Resursoj kaj Socia Sekureco de Ĉinio.\n\nFine alvenis la granda tago. Matene de la 30-a de septembro, ni havis informkunvenon pri la posttagmeza ceremonio por transdono de medaloj, kun la sidlokoj aranĝitaj precize kiel en la posttagmeza evento. En la informkunveno ni ankaŭ ricevis niajn diplomojn de gajnintoj de la amikeca premio.\n\nMi estis la tria en la unua vico, flanke de Irina Bokova, eksa ĝenerala sekretario de Unesko. En ŝia oficperiodo\n\nUnesko-Kuriero\n\nestis ekpublikigita en Esperanto. Redakti la\n\nKurieron\n\nestas alia laboro, kiun mi nuntempe faras.\n\nPosttagmeze ni iris al la Granda Popola Halo por la premidona ceremonio. En miaj dek jaroj en Ĉinio, tio estas la dua fojo, ke mi sin troviĝas en ĉi tiu ikona loko, kie la grandaj decidoj de la ĉina registaro estas farataj.\n\nEnirinte, ni estis kondukitaj al la salono, kie okazos la ceremonio. La transdono de la honorigoj, farita de ŝtata konsilanto Shen Yiqin, okazis en la komenco de la ceremonio, kaj post tio estis kelkaj paroloj. Fininte la ceremonion, ni iris al la supra etaĝo por vespermanĝo celebre al la 76-jariĝo de la Ĉina Popola Respubliko.\n\nEn la salono estis diversaj ĉinaj kaj eksterlandaj gastoj: Gajnintoj de aliaj premioj, ambasadoroj kaj altrangaj ĉinaj aŭtoritatoj, inter ili estis prezidanto Xi Jinping, kiu faris parolon. Ankaŭ estis reprezentantoj de laboristoj kaj popolanoj el malsamaj rondoj.\n\nKaj ni revenis al la Amikeca Hotelo de Pekino, kie ĉio ĉi komenciĝis, kunportante dolĉajn rememorojn pri tiu perfekta tago.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Xi Jinping omaĝis naciajn heroojn sur Tian'anmen-placo - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/10/content_118116590.htm", "title": "Kultura kaj muzea turismo venigas novan konsumon", "published": "2025-10-10 00:00:00", "content_text": "La Informa Oficejo de la Ŝtata Konsilantaro de Ĉinio lastatempe okazigis gazetaran konferencon. Datumoj publikigitaj en konferenco montris, ke dum la feriado de la Nacia Tago, multaj lokoj lanĉis rimedojn por antaŭenigi kulturan kaj turisman konsumon. Diversaj regionoj daŭre akcelas turismadon de naturo kaj kulturejoj, reunuiĝojn de familianoj en la Aŭtunmeza Festo, distron de la tuta familio kaj noktan konsumadon. Oni ankaŭ proponas muzeojn kaj pitoreskejojn plilongigi siajn malfermhorojn, optimumigis sinanoncan sistemon por la turismaj cellokoj kaj lanĉis pli bonkvalitajn kulturajn, komercajn, turismajn kaj sportajn aktivadojn kun malaltaj prezoj.\n\nLa provinco Sichuan lanĉis 1 300 kulturajn aktivadojn sub la ses temoj: Aŭtunaj pitoreskejoj, aŭtunaj gustoj, aŭtunaj ludoj, aŭtuna fotografiado, aŭtunaj promenadoj kaj aŭtunaj folkloraj spertoj. La provinco Henan plie zorgas pri maljunuloj kaj infanoj, kaj lanĉis jaran bileton \"unu-koda enirpermesilo por la tuta provinco\". Zhejiang disdonis popol-profitigan karton kaj lanĉis programon\"flugbiletoj estas konsumkuponoj\". Guangdong komencis la Kulturan kaj Turisman Konsuman Sezonon por Ora Aŭtuno, disdoninte konsumkuponojn je 20 milionoj da juanoj.\n\nDatumoj de la Ministerio pri Transporto de Ĉinio montras, ke transregiona vojaĝado atingis novan rekordon dum la unua duono de la feriado de la Nacia Tago, totale 1.24 miliardoj da homfojoj, averaĝe pli ol 310 milionoj tage.\n\nFakuloj diris, ke la datumoj klare montras, ke la nova konsumo prezentas la ekonomian viglecon dum la pasinta semajno. Samtempe, surbaze de preciza politika gvidado kaj merkata novigado, Ĉinio senĉese antaŭenigas la altkvalitan disvolviĝon de kultura kaj turisma konsumado.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La tago, kiam mi ricevis la Ĉinan Registaran Amikecan Premion - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/11/content_118116613.htm", "title": "Merkato kreskas dum feriado de Nacia Tago kaj Aŭtunmeza Festo de Ĉinio", "published": "2025-10-11 00:00:00", "content_text": "Laŭ la granddatuma monitorado de la Ministerio pri Komerco de Ĉinio, vendoj de ŝlosilaj podetalaj varoj kaj restoracioj kreskis je 2.7% kompare kun la pasinta jaro dum la feriado de la Nacia Tago kaj la Aŭtunmeza Festo. De la 1-a ĝis la 7-a de oktobro, nombroj de vizitantoj kaj enspezoj ĉe 78 piediraj stratoj (komercaj distriktoj) monitoritaj de la ministerio respektive kreskis je 8.8% kaj 6.0% kompare kun la pasinta jaro.\n\nVerda, inteligenta kaj ĉinstila konsumadoj estas elstaraj. Datumoj de gravaj retbutikoj montras, ke vendoj de verdaj kaj organikaj manĝaĵoj kreskis je 27.9%, inteligentaj mebloj je 14.3% kaj ĉinstilaj vestaĵoj je 14.1%. Malalt-grasaj kaj malalt-sukeraj lunkukoj estis preferataj de konsumantoj.\n\nServokonsumo kreskas ankaŭ. Kelkaj altkvalitaj filmoj altiris furoron de kinejospektado. Ĝis la 15-a horo de la 8-a de oktobro, la feria biletvendo superis 1.79 miliardojn da juanoj. Multaj sporteventoj venigis ondon da spektado, diversaj lokoj malfermis\"duarangajn spektejojn\" integrante manĝejojn kaj vendejojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">La tago, kiam mi ricevis la Ĉinan Registaran Amikecan Premion - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/11/content_118118873.htm", "title": "Xi Jinping sendis gratulmesaĝon al Kim Jong Un", "published": "2025-10-11 00:00:00", "content_text": "La 10-an de oktobro Xi Jinping, ĝenerala sekretario de la Centra Komitato de la Komunista Partio de Ĉinio, sendis gratulmesaĝon al Kim Jong Un, ĝenerala sekretario de la Laborista Partio de Koreio (LPK), pro la 80-a datreveno de la fondiĝo de LPK.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Merkato kreskas dum feriado de Nacia Tago kaj Aŭtunmeza Festo de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/11/content_118118889.htm", "title": "Flamo kolektita por 15-aj Naciaj Sportludoj de Ĉinio", "published": "2025-10-11 00:00:00", "content_text": "La 9-an de oktobro okazis en Kantono, suda Ĉinio, ceremonio por kolekti la flamon por la 15-aj Naciaj Sportludoj, la 12-aj Naciaj Sportludoj por Handikapuloj kaj la 9-aj Naciaj Specialaj Olimpikoj de Ĉinio.\n\nLa \"fonta flamo\" de la sportludoj estis akirita el brulglacio (metanhidrato) je profundeco de 1 522 metroj en la marfundo de la norda parto de la Suda Ĉina Maro. Tio estas la unua fojo en la historio de sportludoj, ke \"fonta flamo\" estas akirita rekte de la profunda marmalsupraĵo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Merkato kreskas dum feriado de Nacia Tago kaj Aŭtunmeza Festo de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/13/content_118121128.htm", "title": "Ĉini efektivigos eksportkontroladon al rilataj elementoj de rara tero", "published": "2025-10-13 00:00:00", "content_text": "La 9-an de oktobro la Ministerio de Komerco kaj la Ĝenerala Administracio de Dogano de Ĉinio anoncis pri eksportkontrolaj rimedoj al rilataj elementoj de rara tero. Ĵurnlisto faris demandon pri tio en tiutaga gazetara konferenco.\n\nRespondo de la Ministerio de Komerco estas jene: La rimedoj de Ĉinio pri eksportkontrolado estas laŭ leĝoj kaj regularoj por plibonigi ĝian eksportan administran sistemon. Ĉinio rimarkis la gravajn uzojn de mezaj kaj pezaj raraj teroj kaj rilataj elementoj en milita kampo. Ĉinio, kiel respondeca granda lando, efektivigos eksportkontroladon por pli bone defendi mondan pacon kaj regionan stabilecon.\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Flamo kolektita por 15-aj Naciaj Sportludoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/13/content_118121157.htm", "title": "Akademiano de AE diskonigis sciojn pri lingvoj en ĈEL", "published": "2025-10-13 00:00:00", "content_text": "Posttagmeze de la 19-a de aŭgusto Liu Haitao, membro de la Akademio de Esperanto kaj profesoro de Fudan-universitato, vizitis la redakcion de El Popola Ĉinio kaj faris prelegon titolitan \"De lingvaj datumaroj al intelekto\". La aktivado estis organizita de la Ĉina Internacia Komunika Grupo (ĈIEG) kaj la Ĉina Esperanto-Ligo.\n\nPli ol 40 homoj partoprenis en la aktivado, inkluzive de Wang Hanping, vicdirektoro de Azi-Pacifika Centro de ĈIKG kaj vicprezidanto de ĈEL, Fang Fen, vicestro de Akademio de Traduko kaj Interpreto sub ĈIKG, kaj aliaj gvidantoj de ĈIKG. Krom ili, alvenis dekoj da studentoj de pekinaj universitatoj, kiuj interesiĝas pri lingvistiko kaj Esperanto.\n\nLiu Haitao komencis sian prelegon per diskonigo pri praktikado de artefarita intelekto (AI) en samtempa interpretado. Li klarigis al aŭskultantoj la disvolviĝon de lingvorilataj AI-iloj kaj la kontribuojn de eltrovo de lingvaj reguloj nekonataj de antaŭaj studoj dum ilia uziĝo en lingvomodela konstruo per datumaroj. Li prezentis la eltrovan kaj klarigan manierojn al la reguloj kun kompleksaj strukturoj per detalaj kazoj Esperantaj kaj alilingvaj.\n\nLiu Haitao prezentas lian unuan E-lernolibron -- E-vortareto aĉetita en ĈEL antaŭ dekoj da jaroj.\n\nPer la vortareto, li rakontis pri sia verda sperto komencita ĝuste en ĈEL. Li emfazis, ke eĉ en ĉi epoko plena de AI-teknikoj, Esperanto restas grava, valora kaj utila. Kun origina aspiro unuigi la tutan homaron, la internacia lingvo celas fari pontojn por interkompreno de la tuta homaro kun egaleco kaj amikeco, kio akordas al la kerna koncepto de homara komunumo de komuna estonteco. La kombinado prezentos la apartan avantaĝon de Esperanto kaj pliigos la unuecon de la homaro.\n\nEn arda etoso oni demandas.\n\n10-jara aŭskultanto petas subskribon de Liu Haitao.\n\nFine aŭskultantoj faris demandojn pri disvolviĝo de Esperanto, lingvistika studmaniero kaj aliaj. Liu Haitao respondis. La vizaĝ-al-vizaĝa interŝanĝo plie antaŭenigos la disvastiĝon de scioj pri Esperanto kaj akademiajn studadojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Flamo kolektita por 15-aj Naciaj Sportludoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/13/content_118121205.htm", "title": "ĈEL okazigis la 2-an kantprezentadon \"Kanti ĉinajn kantojn Esperante\"", "published": "2025-10-13 00:00:00", "content_text": "En la 30-a de septembro, unu tago antaŭ la Nacia Tago de Ĉinio, interrete okazis la 2-a kantprezentado \"Kanti ĉinajn kantojn Esperante\". La aktivado estas organizita de la Ĉina Esperanto-Ligo (ĈEL). Al la prezentado ĉeestis Wang Hanping, vicprezidanto de ĈEL, kaj pli ol 40 esperantistoj de Pekino, Ŝanhajo, Chongqing, Xiamen kaj aliaj lokoj de la lando. Wang Hanping faris salutparolon, kaj Chen Ji, ĝenerala sekretario de ĈEL, prezidis la aktivadon.\n\nLa varma etoso de la 1-a kantprezentado sekvis la 2-an, diverslokaj esperantistoj eĥis kaj aktive sinprezentis. Pli ol 20 muzikaj videoj de esperantigitaj ĉinaj kantoj estis prezititaj de esperantistoj kun malsamaj aĝoj. La temoj de la kantoj inkludas esprimon de patriotismo kiel\n\nBenon al la Patrujo\n\n, tradiciajn popolkantojn kiel\n\nJasmeno\n\n,\n\nKiam estas lun'\n\n. Menciinde, en la prezentado aperis origine verkita Esperanta kanto\n\nSaluton, Nova Chongqing\n\n, verkita de Chongqing-a Esperanto-Asocio. La kantoj montras al ni la ĉarmon de la ĉina kulturo kaj riĉigas la literaturan ĝardenon de Esperantujo.\n\nWang Hanping diris, ke la aktivado povas funkcii kiel ŝanco por tutlandaj esperantistoj kunigi unuece, ke ili povos eltrovi la pozitivan spiriton de ĉinaj kantoj kaj rakontoj por ludigi la specialan rolon de la internacia lingvo en la ĉina socio. Ni esperas, ke la aktivado helpos pli da homoj partopreni en nia afero kaj fari Esperantan ponton por homara interkompreno.\n\n<span style=\"font-family: \"times new roman\"; font-size: 20px;\">Flamo kolektita por 15-aj Naciaj Sportludoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/13/content_118121244.htm", "title": "Ilona Koutny vizitis EPĈ kaj ĈEL!", "published": "2025-10-13 00:00:00", "content_text": "La 10-an de oktobro profesorino Ilona Koutny, hungara lingvisto kaj fondinto de la Interlingvistikaj Studoj en la Universitato Adam Mickiewicz en Poznano, Pollando, vizitis la ĉefsidejon de\n\nEl Popola Ĉinio\n\n(EPĈ) kaj la Ĉina Esperanto-Ligo. Ŝi salutis la tutan redakcion de\n\nEPĈ\n\nkaj faris prelegon en la halo de la Ĉina Internacia Komunika Grupo (ĈIKG). La prelego\n\nkun la titolo \"Esperanto-lingva bildo de la mondo\" montris al la aŭskultantoj la diferencojn kiel la mondo speguliĝas en iuj lingvoj kaj la Esperantan aliron.\n\nLa prelego de Ilona estis farita kadre de talentul-interŝanĝa mekanismo de ĈIKG, kio celas aldoni viglecon al tradukista kaj interpretista rondo, do venis al la prelego ne nur Wang Hanping, vicdirektoro de Azi-Pacifika Centro de ĈIKG kaj vicprezidanto de ĈEL, sed ankaŭ la gvidantoj de Akademio de Traduko kaj Interpreto sub ĈIKG kaj hom-resursa sekcio de ĈIKG. Ankaŭ alvenis esperantistoj de la Pekina Esperanto-Asocio kaj junuloj, kiuj interesiĝas pri fremdlingvoj, lingvistiko kaj Esperanto. Sume pli ol 60 homoj aŭskultis la prelegon rete kaj reale. La aktivado prezidis Chen Ji, ĝenerala sekretario de ĈEL.\n\nLa prelego de Ilona helpis aŭskultantojn ordi la kognon kaj konceptojn de Esperanto, planlingvo origina el eŭropaj lingvoj kaj kombinanta tutmondajn kulturajn elementojn. Plej menciinda estas, ke ŝi montris al ni metaforojn de lingvoj, kiuj ne estas proponataj en reala uzado kiel traduko kaj interpreto. Ŝi diris, ke lingvo spegulas kulturon, kaj haŭte kaj oste.\n\nWang Hanping donacas libron kaj gazeton (\n\nUnesko-Kuriero\n\n) al Ilona.\n\nPost la prelego Ilona respondis la demandojn faritajn de surlokaj aŭskultantoj. Esperantistoj lerte kaptis la ŝancon fari demandojn pri esprimo, vortuzo, metaforo kaj aliaj, kies respondoj solvis la ĝenojn dum tradukado. La etoso estis arda.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Flamo kolektita por 15-aj Naciaj Sportludoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/13/content_118122972.htm", "title": "Virinoj estas grava forto por reformi kaj plibonigi la mondon!", "published": "2025-10-13 00:00:00", "content_text": "La 13-an de oktobro en la malferma ceremonio de la Tutmonda Kunveno de Gvidantoj pri Virinoj okazinta en Pekino Xi Jinping, prezidanto de Ĉinio, faris gravan paroladon.\n\nLi diris, ke antaŭ nelonge li proponis la Tutmondan Iniciaton pri Administrado, prenante la popolon kiel la plej gravan kaj antaŭenigante pli justan kaj racian tutmondan administrosistemon. Virinoj estas la grava forto por reformi kaj plibonigi la tutmondan sistemon. \"Ni devas subteni virinojn porti epokan respondecon, profunde partopreni en la tutmonda administrado kaj komune dividi rezultojn de tio; ni devas subteni UN-on ludi kernan rolon, doni pli da atentoj al virinaj bezonoj en evoluantaj landoj, starigi vastan platformon de kunlaboro inter diverslandaj virinoj, kontinue profundigi interŝanĝojn kaj reciprokan lernadon kaj akceli formon de la viveca situacio de harmonia kunekzistado.\"\n\nXi Jinping diris, ke Ĉinio persiste metas aferon de virinoj en la grandiozan modernigan praktikadon kun ĉinaj trajtoj. Danke al multjara klopodado la ĉina virina afero akiris historiajn atingojn kaj spertis historiajn reformojn. \"Ni venkis la plej grandskalan militon kontraŭ malriĉeco en la homa historio, 690 milionoj da virinoj samtempe eniris en bonstatecon kaj plifrue atingis la celon pri redukto de malriĉeco sub la Tagordo por Daŭripova Disvolvo de UN 2030. La mortokvanto de ĉinaj gravedaj virinoj kaj akuŝantinoj malpliiĝis je proksimume 80% kompare kun tiu de 1995, kaj kernaj indicoj pri sano de virinoj kaj infanoj estas en la antaŭaj vicoj de landoj kun altaj enspezoj en la mondo. Hodiaŭ, ĉinaj virinoj ludas veran 'duonĉielan' rolon en ekonomia kaj socia evoluado. Ĉiu virino estas ĉefrolulo dum la nova vojaĝo de ĉina modernigo.\"\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ilona Koutny vizitis EPĈ kaj ĈEL! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/13/content_118152879.htm", "title": "Kukurba ĉizado en Lanzhou de okcidenta Ĉinio", "published": "2025-10-13 00:00:00", "content_text": "La arto de kukurba ĉizado havas longan historion ĉe la bordoj de la Flava Rivero. En la urbo Lanzhou ĉe la rivero, tiu arto, kune kun bovaĵ-nudela kuirarto kaj farado de ŝaffela floso, estas konata kiel la tri trezoroj de Lanzhou. En 2006 ĝi estis enlistigita en la liston de nemateria kultura heredaĵo de la provinco Gansu. Ruan Xiyue, heredanto de la arto, ĉiam zorgeme ĉizas ĉinan kulturojn kun pasio sur la sekigitaj fruktoj, ŝia metiarto vivigas la kukurbojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/14/content_118122984.htm", "title": "Kiel Ĉinio helpas povigi virinojn de Azio ĝis Afriko?", "published": "2025-10-14 00:00:00", "content_text": "Ĉinio kunlaboris kun landoj tutmonde por povigi virinojn. De Azio ĝis Afriko, inspiraj rakontoj pri komunaj klopodoj por konstrui pli bonan mondon akcelis la tutmondan antaŭenigon de la afero de virinoj.\n\n\"Virinoj estas kreantoj de materia kaj spirita riĉeco kaj reprezentas gravan forton, kiu antaŭenpuŝas socian disvolviĝon kaj progreson,\" iam diris ĉina prezidanto Xi Jinping. Li faris la rimarkon, kiam li prezidis la Tutmondan Kunvenon de Gvidantoj pri Seksa Egaleco kaj Virina Povigo en la UN-ĉefsidejo en Novjorko la 27-an de septembro 2015.\n\nDum la pasinta jardeko, Ĉinio faris signifajn paŝojn en la antaŭenigo de la ĉiuflanka disvolviĝo de virinoj. Sennombraj ĉinaj virinoj elstaras en diversaj kampoj, kontribuante sian forton kaj saĝon al tutmonda paco kaj disvolviĝo. Samtempe, Ĉinio kunlaboris kun landoj tutmonde por povigi virinojn. De Azio ĝis Afriko, inspiraj rakontoj pri komunaj klopodoj por konstrui pli bonan mondon akcelis la tutmondan antaŭenigon de la afero de virinoj.\n\nTutmonde, la iniciatoj de Ĉinio montras ĝian engaĝiĝon al la bonfarto de virinoj. Ĝi helpis evoluantajn landojn efektivigi 100 \"sanajn projektojn por virinoj kaj infanoj\" kaj 100 \"feliĉajn kampusajn projektojn\", donante edukan subtenon al malfavorataj knabinoj. Irina Bokova, iama ĝenerala direktoro de UNESKO, laŭdis la Premion por Knabina kaj Virina Edukado, kunestablita de Ĉinio kaj UNESKO en 2015. La premio subtenis 20 projektojn en 19 landoj, levante tutmondan konscion pri la graveco de edukado por la bonfarto kaj povigo de virinoj.\n\nTahiya Bauso Massawe, brutbredistino el Tanzanio, multe profitis de la ĉina Juncao-teknologio. Komence, ŝi estis skeptika pri ĉi tiu nova speco de furaĝo enkondukita de ĉinaj fakuloj. \"Ĝi aspektas kiel sukerkano. Ĉu la brutaro efektive manĝus ĝin?\" ŝi scivolis. Tamen la bovinoj amas ĝin, kaj la laktoproduktado preskaŭ duobliĝis.\n\nKreskanta enspezo permesis al Massawe aĉeti novan ekipaĵon kaj veturilon kaj dungi 16 dungitojn -- duono el ili virinoj. Ŝi kuraĝigis aliajn virinojn kultivi Juncao, helpante multajn gajni sian enspezon por la unua fojo kaj ebligante al ili subteni siajn familiojn kaj la edukadon de siaj infanoj. Por Massawe, Juncao simbolas egalecon, esperon kaj ŝancon. Ŝi diris, ke ĉi tiu teknologio alportita de ĉinaj fakuloj iom post iom plibonigis iliajn vivojn kaj transformis la rolon de lokaj virinoj.\n\nFine de septembro pli ol 40 virinaj oficistoj el Pakistano kaj la Centr-Afrika Respubliko vizitis Ĉinion por partopreni en kapacit-konstruaj labor-renkontiĝoj organizitaj de la nove establita Tutmonda Interŝanĝa kaj Kunlabora Centro por Cifereca Povigo de Virinoj. En urboj kiel Pekino, Ŝanhajo, Hangzhou kaj Yiwu, ili studis la popolan administradon de Ĉinio, esploris kazojn rilatajn al virina entreprenemo, ciferecaj vilaĝoj kaj translandlima e-komerco. La vizito helpis ilin akiri propraokulan komprenon, kiel Ĉinio utiligas ciferecajn teknologiojn por povigi virinojn, akcelante memdisvolviĝon de virinoj kaj ilian socian kontribuon.\n\nPor profundigi kunlaboron en kapacitkonstruado por virinoj en evoluantaj landoj, Ĉinio iniciatis pli ol 100 trejn-projektojn fokusitajn al virinoj kaj infanoj en evoluantaj landoj ekde 2018, trejnante preskaŭ 4 000 talentulojn en la kampo de virina povigo.\n\nReklami produktojn per rekta elsendo en sia TikTok-konto estas jam ĉiutaga rutino por la 24-jarulino Elove Marie-Cleophas Messanga, kiu nun realigas sian entreprenistan revon utiligante la potencon de ĉinaj interretaj butikumaj platformoj. En 2016, Messanga kaj ŝia familio estis trafitaj de la krizo en la du anglalingvaj regionoj de Kamerunio. Fine de 2017, ili forlasis sian vilaĝon kaj rifuĝis al Buea. Tiam, la vivo estis malfacila, ĉar la enspezoj ne povis kovri ŝiajn bezonojn. Finfine, Messanga malkovris abundajn komercajn ŝancojn en translandlima e-komerco. Ŝi tuj iris interrete kaj komencis aĉeti infanajn vestaĵojn el Ĉinio, kaj sekve estis okupata pro elsendado, vendado kaj pakado. Messanga esprimis dankemon al Ĉinio pro tio, ke ĝi faciligas interretan aĉetadon kaj emfazis la gravecon, ke Ĉinio daŭre malfermiĝu por povigi junajn virinojn kiel ŝi mem.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Ilona Koutny vizitis EPĈ kaj ĈEL! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/14/content_118152909.htm", "title": "Jarmila tibeta tapiŝo teksas viglan novan estontecon", "published": "2025-10-14 00:00:00", "content_text": "Tibeta tapiŝo, unu el la tri plej famaj tapiŝartoj en la mondo, estas teksata sur Qingzang-altebenaĵo dum jarmiloj. Tia tapiŝo estas nepra kontraŭmalvarma bezonaĵo por nomadaj popoloj sur la altebenaĵo. Per novigado, la tapiŝo fariĝis loka industrio, kiu riĉigas lokanojn. De konservado de tradicio al ampleksa novigado, tibeta tapiŝo spertas revigliĝon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Novaĵoj"], "audio_links": null}
{"url": "http://esperanto.china.org.cn/2025-10/15/content_118125457.htm", "title": "Kunlueblaj bicikloj en Ĉinio: De \"lasta kilometro\" al \"saĝa urbo\"", "published": "2025-10-15 00:00:00", "content_text": "Tra la fluado de historio, la \"kvar grandaj inventoj\" de Ĉinio -- la kompaso, pulvo, papero kaj presarto -- formis la fundamenton de la homa civilizacio. En la cifereca epoko, la mondo denove atestas la aperon de la \"kvar novaj grandaj inventoj\" de la lando: altrapida fervojo, poŝtelefona pago, reta aĉetado kaj kunluebla biciklo. Inter ili, la kunluebla biciklo leviĝis kiel tutmonda urba fenomeno, kiu ne nur solvas la problemon de la \"lasta kilometro\" al la celloko, sed ankaŭ lasas profundajn lecionojn pri novigo kaj socia administrado.\n\nDe ideo ĝis fenomeno\n\nLa koncepto de kunlueblaj bicikloj originis eksterlande. En 1965 en Amsterdamo de Nederlando oni lanĉis la unuan kunlueblan bicikloprogramon White Bicycle, kiu estas konsiderata kiel la plej frua publika biciklosistemo en la mondo. Tamen, ĝi estis tute senprofita registarprojekto, uzante ordinarajn biciklojn sen fiksa parkejo, sen pago, kiujn oni povis preni kaj lasi libere. Fine, pro damaĝo kaj konstanta ŝtelo, la projekto ĉesis.\n\nEn Ĉinio en 2014, la kompanio OFO (la flava biciklo) estis fondita de Dai Wei kaj kelkaj partneroj, kiuj kreis la modelon de senstacia kunluebla biciklado. Tiu novigo instigis la leviĝon de nova modelo -- interreta kunluebla biciklado -- ene de la ondo de la kunluebla ekonomio, celante solvi la problemon de la \"lasta kilometro\" en la ĉiutaga vojaĝo kaj donante rapidan, oportunan kaj mediamikan vojaĝon por urbanoj.\n\nLa jaroj 2016 kaj 2017 atestis eksplodan kreskon de tio. Kompanioj kiel Mobike, Hellobike kaj Bluegogo sinsekve aperis, ricevante miliardojn da usonaj dolaroj en riskinvestoj. Laŭ la raporto\n\nĈina Merkato de Kunlueblaj Bicikloj 2016\n\n, ĝis la fino de 2016 la nombro de uzantoj de kunlueblaj bicikloj atingis 18.86 milionojn. \"Milito de koloroj\" eksplodis, kiam la stratoj de ĉefaj urboj pleniĝis de bicikloj de diversaj koloroj: flavaj (OFO), oranĝaj (Mobike) kaj bluaj (Hellobike). En la pinto de tiu furoro, pli ol 70 kompanioj konkuris samtempe, elspezante milionojn da usonaj dolaroj monate por produktado kaj transportado, kio kondukis al akra batalo pri merkata hegemonio.\n\nMultekosta leciono pri nesana konkurenco\n\nKiam diversaj markoj de kunlueblaj bicikloj aperis unu post alia, la situacio komplikiĝis. Ĉiu kompanio strebis pligrandigi sian markan videblecon kaj monopoligi sian koloron per rapida merkata ekspansio. En la furioza konkurenco, la kompanioj amasproduktis biciklojn kaj disvastigis \"parkejojn\" en ĉiuj partoj de la urbo. Multaj lanĉis programojn de \"senpaga rajdado\" aŭ liveris diversajn rabatkuponojn, kio igis la lukoston preskaŭ nula. La komenca merkata batalo iom post iom transformiĝis en nesanan konkurencon.\n\nLa sekvoj estis katastrofaj: bicikloj amasigitaj sur la trotuaroj, altaj damaĝ-procentoj kaj administra kaoso. Tio kondukis al grandega malŝparo de resursoj kaj urba spaco. Krome, la kompanioj ne havis efikajn rimedojn por rehavi biciklojn forlasitajn ĉe foraj lokoj aŭ eĉ ĉe aŭtovojoj.\n\nEn la longa perspektivo, la kostoj de bontenado, homforto kaj kolektado de bicikloj superis la enspezojn. Fine, en la jaro 2018, OFO, kiu iam tenis pli ol 50% de la merkato (laŭ la raporto pri la ĉina kunluebla biciklomerkato) kaj estis taksita je 30 miliardoj da dolaroj, bankrotis, lasante 16 milionojn da uzantoj sen repago de siaj deponejoj. La ĉefaj kialoj kuŝis en la negoca modelo bazita sur prez-milito, malefika administrado kaj nekontrolita malŝparo.\n\nLa interveno de registaro\n\nFronte al la tro rapida disvolviĝo de la kunluebla biciklomarketo, la ĉina registaro efektivigis serion da ampleksaj regularoj por restarigi ordon kaj celi daŭripovan evoluon. La registaro enkondukis klarajn jurajn kadrojn por reguligi la funkciadon de kompanioj, postulante ilian oficialan registradon, observon de teknikaj normoj, certigon de sekureco kaj protekton de uzantaj datumoj. En grandaj urboj kiel Pekino, Ŝanhajo kaj Kantono, oni ankaŭ starigis proprajn regulojn pri la maksimuma nombro de bicikloj, la areo de rearanĝo kaj la respondeco pri bontenado. Samtempe, la aŭtoritatoj aplikis permesilan sistemon kaj skalokontrolon, permesante funkcii nur al kompanioj kun sufiĉa kapablo, postulante retiron de troaj bicikloj kaj ĉesigon de novaj permesiloj.\n\nGrava paŝo estas la planado de parkejo kaj la uzo de teknologioj por monitorado. Multaj urboj markis apartajn lokojn por kunlueblaj bicikloj kaj enkondukis tiel nomatajn \"elektronikajn barilojn\" -- GPS-sistemojn, kiuj ebligas al uzantoj redoni biciklojn nur ene de permesitaj zonoj. Se biciklo estas lasita en malpermesita loko, la sistemo avertas aŭ aplikas kroman pagon. Krome, la kompanioj devas respondi pri bontenado, kolektado kaj redistribuo de bicikloj laŭ regularo. Ili ankaŭ devas deponi garantiajn fondusojn por kovri eventualajn malobservojn aŭ retiron de la merkato, kaj estas submetitaj al poent-sistemo pri fid-takso, por taksi la efikecon de administrado.\n\nFine, por certigi daŭripovon, la registaro instigas al reciklado de neuzeblaj bicikloj, uzo de mediamikaj materialoj kaj utiligo de publik-transportaj sistemoj kiel metrooj kaj busoj. Danke al la politikoj, Ĉinio iom post iom sukcesis redukti la komencan ĥaoson kaj gvidi la kunlueblan biciklomodelon al pli stabila kaj efika vojo.\n\nLa nova fazo de la merkato\n\nPost periodo de eksplodo kaj merkata purigo, la ĉina kunluebla biciklomerkato formis \"tri-regnon\", dominatan de tri ĉefaj kompanioj: Meituan Bike, Hellobike kaj Qingju Bike, kiuj kune posedas ĉirkaŭ 95% de la merkato. Laŭ datumoj de la ministerio pri transporto, ĝis septembro 2024 en Ĉinio funkciis pli ol 12 milionoj da kunlueblaj bicikloj, kun averaĝe 27 milionoj da ĉiutagaj veturoj. Tiuj tri gigantoj konkurencas ne nur per bicikloj, sed ankaŭ per kompletaj ciferecaj serv-ekosistemoj, kie la uzanta alligiteco rilatas pli al la platformo ol al la veturilo mem.\n\nMeituan Bike, posteulo de Mobike post la aĉeto kontraŭ 2.7 miliardoj da usonaj dolaroj en 2018, estis integrita en la super-aplikaĵon Meituan, kiu permesas al uzantoj mendadon de manĝaĵoj, hoteloj kaj transporto en unu platformo. La avantaĝo de grandaj uzantaj datumoj helpas Meituan optimumigi biciklodistribuon laŭ reala postulo kaj konservi altan efikecon.\n\nHellobike, subtenata de Alibaba, elektis alian strategion: entrepreni en mezgrandaj urboj. Per integriĝo kun Alipay, Hellobike utiligis centmilionojn da jam ekzistantaj uzantoj kaj enkondukis sen-deponan politikon bazitan sur la kredita poentaro Sesame, kio donis fortan impulson al merkata vastiĝo.\n\nQingju Bike, posedata de la veturil-platformo Didi, aliĝis al la merkato laste, sed ĝi rapide akiris fortan pozicion, utiligante la sistemon de Bluegogo kaj la grandegan trafik-datumbazon de Didi. La financa kaj teknologia potenco de Didi ebligas al Qingju funkcii efike sen prioritati mallongtempan profiton.\n\nSub la regado de tiuj tri gigantoj, la merkato eniris en daŭripova kresko, kun fokuso sur inteligenta administrado, servokvalito kaj interligita ekosistemo, anstataŭ la antaŭa furioza ekspansio.\n\nMult-edra efiko al urboj\n\nPozitive, la kunlueblaj bicikloj efike solvis la \"lastan kilometron\" -- la distancon inter publik-transportaj stacioj kaj la fina celo. Plej multaj uzantoj uzas la servon por konektiĝi al metrooj aŭ busoj, kio kreas plurmodan transport-ekosistemon.\n\nRimarkinde, la servo tute ŝanĝis la pejzaĝon de mallongdistanca trafiko. La nombro de kontraŭleĝaj motorcikloj en grandaj urboj kiel Pekino kaj Ŝanhajo preskaŭ malaperis post la apero de tiaj bicikloj. Uzantoj transiris al pli sekura, pli malmultekosta kaj pli travidebla alternativo. Krome, kunlueblaj bicikloj reduktas konsiderindan kvanton de elsendo de karbona dioksido, kontribuante al la celo de daŭripova evoluo.\n\nTamen, la komenca fazo ankaŭ montris seriozajn problemojn. La troa amasiĝo de bicikloj sur trotuaroj kaŭzis trafikan blokadon en multaj urboj. Krome, aperis tiel nomataj \"biciklaj tombejoj\", kie dek miloj da bicikloj estis forlasitaj kaj fariĝis rubo.\n\nInternacia vidpunkto\n\nEn la tutmonda kunteksto, la ĉina modelo de komuna biciklado montras klaran diferencon kompare kun tiu en Eŭropo kaj Usono. La sistemo de komunaj bicikloj en Ĉinio estas konsiderata elstara ekzemplo de la kombino inter cifereca teknologio kaj moderna urbotrafiko. Kompare kun aliaj landoj, precipe tiuj en la Okcidento kaj Azio, la ĉina modelo distingiĝas per sia grandega skalo kaj alta nivelo de populariĝo. Laŭ la\n\nRaporto pri Strategia Invest-analizo kaj Profunda Esploro de la Ĉina Industrio de Komunaj Bicikloj 2025-2030\n\n, en 2024 la nombro de uzantoj atingis 320 milionojn, kun pli ol 50 milionoj da veturoj ĉiutage.\n\nEn Eŭropo aŭ Usono, la modelo de komunaj bicikloj kutime baziĝas sur fiksaj stacioj, por certigi urban ordon kaj faciligi administradon. La nombro de bicikloj estas malpli granda, la areo por bicikla aranĝo estas pli mallarĝa, kaj la kosto por uzantoj pli alta ol en Ĉinio. En Eŭropo, uzantoj devas prunti kaj redoni biciklojn ĉe fiksaj stacioj, kiuj troviĝas ĉe strategiaj lokoj kiel fervojaj stacioj, bus-haltejoj aŭ komercaj centroj. Registriĝo okazas per retejo, aplikaĵo aŭ aŭtomata maŝino, kaj uzantoj povas aboni tagajn, monatajn aŭ jarajn servojn. Pago ofte estas ligita al bankkarto aŭ publika transportkarto de la urbo. En aliaj aziaj landoj kiel Japanio, Singapuro kaj la Korea Respubliko, la modelo de komunaj bicikloj ankoraŭ troviĝas en fazo de plibonigo. Tiuj landoj emfazas la kvaliton de servo, biciklan bontenadon kaj infrastrukturon, sed la populareco ankoraŭ ne atingas tiun de Ĉinio.\n\nLecionoj por estonteco\n\nLa jardeka vojaĝo de la ĉina kunluebla biciklado lasis multajn valorajn spertojn. Unue, teknologia novigo devas esti akompanata de efika administrado. Due, tro rapida kresko sen ekvilibro povas konduki al gravaj sekvoj. Trie, la ĝustatempa partopreno de la registaro en la rolo de plananto estas esenca. En la komenca fazo, la nekontrolita eksplodo de la merkato kaŭzis milionojn da forlasitaj bicikloj -- simbolo de la negativa flanko de trovarmigita kresko. Tamen el tiu krizo Ĉinio konstruis multnivelan administradon, kiu kunigas registarojn, entreprenojn kaj uzantojn, ĝi estas modelo malofta inter evoluantaj landoj.\n\nEn la estonteco, kunlueblaj bicikloj daŭre ludos gravan rolon en la urba transporta arkitekturo de Ĉinio. La rakonto pri ĉina kunluebla biciklado ne estas nur ekzemplo de cifereca aplikado en trafiko, sed ankaŭ atesto pri adaptiĝo kaj lernado el malsukceso.\n\nVerkis Bui Hai Mung\n\n<span style=\"font-family: \"times new roman\"; font-size: 20px;\">Kiel Ĉinio helpas povigi virinojn de Azio ĝis Afriko? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/15/content_118152931.htm", "title": "Boshan de Shandong: Nemateriaj kulturaj heredaĵoj en bazlernejoj", "published": "2025-10-15 00:00:00", "content_text": "En la lastaj jaroj, la distrikto Boshan de la urbo Zibo, la provinco Shandong, aktive enkondukas la metiartojn de lokaj nemateriaj kulturaj heredaĵoj, ekzemple ŝtof-aplikado, ceramik-farado kaj papertranĉado, en lernejojn. Ĝis nun la distrikto jam enkondukis 18 metiartojn, kaj 13 lernejoj integrigis elementojn de nemateriaj kulturaj heredaĵoj en sian instruplanon. Per projektado al lecionoj, ili certigas la regulan transdonon de nemateriaj kulturaj heredaĵoj kaj antaŭenigas la organikan integriĝon de edukado pri nemateriaj kulturaj heredaĵoj en ĉiutagan instruadon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/16/content_118123368.htm", "title": "Antikvaj ĉinaj skriboj sur testudkarapacoj kaj bestostoj lerneblaj per Esperanto", "published": "2025-10-16 00:00:00", "content_text": "Hodiaŭ ni esploros kune misterajn skribaĵojn kun pli ol 3 000-jara historio -- jen la unuaj maturaj ĉinaj skriboj, kreitaj en la dinastioj Shang (1600-1046 a.K.) kaj Zhou (1046-256 a.K.). Ili estis origine skribitaj sur testudaj karapacoj kaj bestaj ostoj. Per ili oni registris riĉajn enhavojn, inkluzive antaŭdirojn, oferadojn kaj astronomiajn fenomenojn. Ili estas gravaj por esplori la originon de la ĉina civilizacio.\n\nNun ni invitas vin al la ludo! Jen la regulo: Provu diveni la signifon de la misteraj skribsignoj en la bildo. Poste vi povos kontroli la respondon per la klarigoj en la angla kaj Esperanto.\n\nĈu vi sukcese divenis?\n\nRedaktoro: Gao Shuyuan\n\n<span style=\"font-family: \"times new roman\"; font-size: 20px;\">Virinoj estas grava forto por reformi kaj plibonigi la mondon! - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/16/content_118127063.htm", "title": "Inaŭgurita la 138-a Ĉina Importa kaj Eksporta Foiro (Kantona Foiro)", "published": "2025-10-16 00:00:00", "content_text": "La 15-an de oktobro estis inaŭgurita la 138-a Ĉina Importa kaj Eksporta Foiro (Kantona Foiro) en Kantono, suda Ĉinio. En ĉi-foja foiro partoprenas pli ol 32 mil firmaoj okupante 74.6 mil budojn, ambaŭ ciferoj estas rekordoj. Pli ol 240 mil aĉetistoj sin registris por la foiro, kaj alvenos pli ol 400 plej elstaraj aĉetfirmaoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Antikvaj ĉinaj skriboj sur testudkarapacoj kaj bestostoj lerneblaj per Esperanto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/16/content_118127525.htm", "title": "Kio estas ok reguloj de la Centra Komitato de KPĈ?", "published": "2025-10-16 00:00:00", "content_text": "La 4-an de decembro 2012 okazis kunveno de la Politika Buroo de la Centra Komitato de KPĈ. En ĝi decidiĝis ok reguloj pri plibonigo de labora stilo kaj intimigo de kontakto kun la popolamaso. La ĉefaj enhavoj estas:\n\nplibonigi enketon kaj esploron, profunde informiĝi pri vero kaj fakto dum la enketo kaj esploro en bazo;\n\nsimpligi kunvenon kaj efektive plibonigi kunvenan stilon;\n\nkoncizigi dokumenton kaj bultenon kaj efektive plibonigi la verkadan stilon;\n\nstrikte sekvi regulon pri oficvojaĝo al eksterlandoj;\n\nplibonigi gardan laboron kaj persisti en principo oportuniga al kontaktiĝo kun la popolamaso;\n\nplibonigi novaĵan raporton kaj rigorigi artikolan publikigon;\n\nstrikte praktiki diligentecon kaj ŝparemon;\n\nkaj severe observi koncernajn regulojn pri honesta administrado.\n\nLa ok reguloj formas ne la plej altan kriterion, tiom malpli la finan celon, sed nur la unuan paŝon de stila plibonigo gvidata de KPĈ kaj fundamentan postulon, kiun ĉiu kompartiano devas plenumi.\n\nXi Jinping postulis: \"La gvidaj oficialuloj de diversaj niveloj devas doni bonajn ekzemplojn, esti unuaj modeloj antaŭ ĉiuj, fari kion diritan kaj realigi sian promeson. Ankaŭ mi, la unua, el ĉiuj kamaradoj de la Politika Buroo de la Centra Komitato.\" Poste, aperis, unu post alia, rimedoj de la stila konstruado.\n\n<span style=\"font-family: \"times new roman\"; font-size: 20px;\">Inaŭgurita la 138-a Ĉina Importa kaj Eksporta Foiro (Kantona Foiro) - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/17/content_118127076.htm", "title": "Ĉina retkomerco: Kiel ĉefaj platformoj konkuras por kapti uzantojn?", "published": "2025-10-17 00:00:00", "content_text": "Ĉu vi scias, ke inter la \"kvar novaj grandaj malkovroj\" de Ĉinio troviĝas ankaŭ retkomerco? Laŭ datumoj de la Nacia Statistika Oficejo de la lando, en 2024 la totala valoro de ĉinaj retkomercaj transakcioj atingis 46.41 duilionojn da juanoj, kio reprezentas kreskon je 3.9% kompare kun 2023. Kiel eksterlandano loĝanta en Pekino, mi persone spertas la mirindan disvolviĝon de la ĉina retkomerco, kiu ne nur transformis la ekonomion, sed ankaŭ profunde ŝanĝis la konsum-kulturon.\n\nDe pionira infano ĝis tutmonda giganto\n\nLa vojaĝo de ĉina retkomerco komenciĝis revoluciece. En 1999 Jack Ma fondis Alibaba, B2B-platformo, kiam la interreto ankoraŭ estis en ĝerma stato. La vera turnopunkto venis en 2003 kun la apero de Taobao, kiu venkis eBay\n\nsur la hejma merkato danke al strategio de senpaga servo por vendistoj. Samtempe Liu Qiangdong transformis sian komputilan ĉenon en JD.com, starigante la fundamenton de reta podetala platformo.\n\nLa jaroj inter 2008 kaj 2015 markis eksplodon. Duobla 11, aĉet-festivalo lanĉita de Alibaba, fariĝis la plej granda en la mondo. Leviĝo de inteligentaj poŝtelefonoj translokis aĉetadon el la komputilo al la manoj de cent milionoj da konsumantoj. En 2015 aperis nova platformo Pinduoduo, kiu montris, ke ankoraŭ ekzistas grandega merkato ekster la ekzistantaj gigantaj platformoj.\n\nMapo de potenco -- Tri reĝoj kaj la novaj defiantoj\n\nDum la kreskado de ĉina retkomerco, tri gigantaj kompanioj -- Taobao, JD.com kaj Pinduoduo -- formis dinamikan triopon de regantoj, ĉiu kun propra komerca filozofio kaj unika maniero por allogi klientojn. Se la merkato estus bufedo, Taobao estus la abunda manĝareo kun senfinaj elektoj, JD.com la altkvalita tablo kun garantiita servonivelo, kaj Pinduoduo la amuza, malmultekosta stando, kie aĉetado fariĝis ludo. Laŭ la financa raporto de la unua trimestro ĉi-jare, JD.com konservis sian kronon kun 301.1 miliardoj da juanoj da enspezo, Taobao sekvis kun 101.37 miliardoj kaj Pinduoduo registris kun 95.7 miliardoj.\n\n1. Taobao -- \"ĉioenhava bazaro\" de Alibaba\n\nKiel parto de la imperio Alibaba, Taobao sukcese konstruis la bildon de \"ĉioenhava vendejo\", kie oni povas trovi ĉion -- de unikaj manfaritaĵoj ĝis luksaj markaj produktoj per Tmall. La plej granda forto de Taobao kuŝas en ĝia kapablo transformi aĉetadon en amuzon pere de reta elsendo. KOL-oj povas vendi varojn je dekoj da milionoj da dolaroj en unu elsendo. La jara evento Duobla 11 fariĝis tutmonda fenomeno, pruvante la kapablon de Taobao krei tendencojn kaj gvidi la merkaton. La fermita ekosistemo kun Alipay kaj rilataj servoj igas uzantojn preskaŭ ne forlasi la platformon.\n\n2. JD.com -- fidinda kaj fulmrapida vendisto\n\nKontraste, JD.com allogas klientojn per fideblo kaj rapideco. Se Taobao similas al vigla bazaro, JD.com estas altkvalita superbazaro kun profesia administrado. Ĝia forto devenas el propra loĝistika reto, kiu ebligas liveron ene de 24 horoj en grandaj urboj, eĉ ene de kelkaj horoj per tuja servo. Tio estas precipe grava por elektronikaj kaj hejmaj aparatoj, kiuj postulas kvalitan garantion kaj precizan liveron. Politiko de \"nur anstataŭigo, ne riparo\" kaj elstara postvenda servo igas JD.com preferata inter la urbaj mezklasaj konsumantoj, kiuj pretas pagi pli kontraŭ sekureco kaj komforto.\n\n3. Pinduoduo -- krea defianto de provincoj\n\nPinduoduo, malfrua enirinto, pruvis, ke ekster grandaj urboj ekzistas vasta neeksplorita merkato. Per la strategio \"aĉetu kune, ŝparu kune\", ĝi trafis la koron de konsumantoj en triaj kaj kvaraj niveloj de urboj kaj en kamparaj regionoj, kie homoj estas tre sentemaj al prezo. La grup-aĉeta modelo ne nur proponas mirige malaltajn prezojn, sed ankaŭ kreas socian interagadon. La integriĝo de lud-elementoj kiel \"Duoduo-fruktĝardeno\", kie uzantoj prizorgas virtualajn arbojn por ricevi realajn fruktojn -- signife pliigis la pasigitan tempon en la aplikaĵo de uzantoj. Aldone, la kampanjo \"subvencioj de cent miliardoj da juanoj\" ebligis al Pinduoduo altiri eĉ urbajn konsumantojn per altkvalitaj produktoj je nekredeblaj prezoj.\n\nLa diferencoj inter la strategioj de tiuj tri platformoj spegulas la profundan diversecon de la ĉina konsum-merkato. Dum Taobao regas per diverseco kaj amuzo, JD.com gajnas per kvalito kaj rapideco, kaj Pinduoduo konkeras la buĝet-konsumantojn per krea kaj socia lud-elemento. Ilia kolektiva sukceso pruvas, ke en tiel vasta merkato kiel Ĉinio, ne ekzistas ununura formulo por sukceso -- la ŝlosilo kuŝas en la kapablo kompreni kaj kontentigi la bezonojn de ĉiu konsumantogrupo.\n\nKomerca revolucio el videoenhavaj platformoj\n\nKiam la batalo inter la tri gigantoj atingis sian kulminon, la apero de Douyin kaj Xiaohongshu alportis tute novajn scenarojn de konkurado. Douyin, kun pli ol unu miliardo da aktivaj monataj uzantoj (laŭ la \"Raporto pri la printempa ekologio de interreta trafiko 2025\" publikigita de QuestMobile), sukcesis transformi mallongajn videoenhavojn en komercajn ŝancojn. La modelo de vivtranssenda vendo de Douyin plene utiligas la allogon de KOL-oj por krei grandegajn vendojn. Nur en la Duobla 11, aĉet-festivalo en la 11-a de novembro 2023, la vendoj pere de vivtranssenda vendo atingis rekordan nivelon, konkurante rekte kun tradiciaj platformoj.\n\nXiaohongshu, aliflanke, elektis pli lertan vojon. Kun komunumo de altkvalitaj uzantoj kaj sinceraj recenzoj, Xiaohongshu fariĝis la celloko por konsumantoj serĉantaj kvalitan garantion. La modelo de \"societa komerco\" de Xiaohongshu fokusiĝas je konstruado de fido tra realaj spertoj dividitaj de uzantoj, kreante impresan konvertan proporcion de enhavo al aĉeto.\n\nInternaciaj merkatoj\n\nLa ekspansio de ĉinaj interretaj komercaj platformoj al internaciaj merkatoj reskribas la tutmondan ordon. Ĉio komenciĝis per AliExpress, la \"internacia infano\" de Alibaba. Ĉi tiu platformo lernis adaptiĝi al postulemaj merkatoj, elektante la strategion: proponi milionojn da malmultekostaj produktoj el ĉinaj provizantoj al konsumantoj en Eŭropo, Latin-Ameriko kaj Rusio. La sukceso de AliExpress kuŝas en ĝia kapablo ekvilibrigi akcepteblan kvaliton kun nevenkeblaj prezoj.\n\nLa dua generacio, reprezentata de Temu de Pinduoduo, ŝokis la merkatojn en Usono kaj Eŭropo per sia modelo de rekta vendado de fabriko al konsumanto (C2M). Kun agresaj rabatkampanjoj kaj forta reklamado en sociaj retoj, Temu rapide kaptis la atenton de tutmondaj konsumantoj. Ĝi pruvis unu veron: Kiam la prezo sufiĉe malaltas, eĉ la plej postulemaj konsumantoj ne povas rezisti.\n\nAmiko mia, kiu nun loĝas en Germanio, rakontis al mi pri sia interesa aĉet-sperto en la platformo Temu. Kiel pasia fiŝkaptisto, li antaŭe kutimis aĉeti fiŝkaptilojn ĉe germanaj supermarketoj. Tamen, ekde kiam Temu aperis, li fariĝis fervora adoranto de ĝi. Li ofte aĉetas fiŝkaptilojn en Temu, kies kvalito estas komparebla kun germanaj produktoj, sed la prezo estas nur ĉirkaŭ triono, kio vere impresis lin pri la konkurencpovo de la ĉinaj retkomercaj platformoj. Krome, Temu havas senpagan sendadon kun liver-tempo de 7 ĝis 10 labortagoj. Precipe, se la varo alvenas malfrue, la aĉetanto ricevos kompenson de 5 eŭroj! Se la produkto havas problemon aŭ ne estas kontentiga, la kliento povas peti redonon, sed en la plej multaj kazoj Temu simple redonas la monon kaj donacas la varon al la aĉetanto.\n\nKrome, ĉi tiuj platformoj montras rimarkindan lertan adaptadon laŭ merkatoj. En Sudorienta Azio, ili forte investas en lokaj loĝistikoj kaj pagosistemoj; en Eŭropo, ili emfazas kongruon kun datumregulado kaj protekton de konsumantoj.\n\nDiferenco\n\nAnkaŭ en la kampo de vivtranssenda vendo, la diferenco estas granda. En Ĉinio, ĉi tio jam fariĝis ĉefa vendokanalo, kie KOL-oj kapablas gajni cent milionojn da dolaroj dum unu sola elsendo. Kontraŭe, internaciaj platformoj kiel Amazon Live aŭ TikTok Shop ankoraŭ troviĝas en eksperimenta fazo kun malgranda skalo.\n\nPri loĝistiko, ĉinaj kompanioj kiel JD.com kaj Cainiao konstruis rapidan liver-reton, kapablan liveri varojn en 24-48 horoj tra la tuta lando, eĉ en kamparaj regionoj -- io, kion eĉ Amazon Prime ankoraŭ ne povas tute egali laŭ rapido kaj amplekso.\n\nLa komercaj modeloj de ĉinaj platformoj ankaŭ montras diversecon kaj altan specialiĝon, kun la triopo Alibaba (merkatejo), JD.com (rekta podetala komerco) kaj Pinduoduo (socia komerco) kunekzistantaj kaj prosperantaj. Kontraŭe, la tutmonda merkato ankoraŭ ĉefe rondiras ĉirkaŭ la kombina modelo de Amazon, dum specialigitaj retejoj kiel eBay kaj Etsy restas kun malgrandaj merkataj partoj.\n\nKun pli ol du jaroj da vivo kaj laboro en Ĉinio, mi fariĝis intime konata kun la interreta komerco -- parto nemankebla de la ĉiutaga vivo tie. Antaŭe, kiam mi loĝis en Vjetnamio, ĉiufoje kiam mi aĉetis interrete, mi devis pasigi multe da tempo serĉante produktojn kun taŭga kvalito kaj prezo. Mi ĉiam zorgeme legis la regulojn pri redono aŭ interŝanĝo, ĉar en Vjetnamio, la procezo ofte postulas kotizon, aŭ eĉ ne estas akceptata en multaj okazoj. Tial mi ĉiam estis tre singarda, kiam mi aĉetis interrete, precipe pri vestaĵoj aŭ elektronikaj aparatoj.\n\nKrome, la livera tempo en Vjetnamio ofte estas longa -- averaĝe 5 ĝis 7 tagoj, kaj la aĉetanto devas mem pagi la transportkostojn. Tamen, la sperto de interreta aĉetado en Ĉinio estas tute malsama. Preskaŭ ĉiuj retbutikoj havas travideblajn kaj flekseblajn politikojn de redono, kaj plej ofte tute senpagajn. La livero estas mirinde rapida -- kutime ene de 2-3 tagoj, foje eĉ nur 24 horoj, kaj la aĉetanto ne bezonas pagi eĉ se la mendo valoras nur kelkajn juanojn.\n\nMultaj retvendejo ankaŭ donas oportunajn politikojn kiel \"aĉetu nun, pagu poste\" aŭ \"redoni en 7 tagoj sen kialo\", kio donas al konsumantoj plian senton de sekureco. La afero, kiu plej mirigis min, estas la fakto, ke la prezoj de varoj en Ĉinio estas nekredeble malaltaj, eĉ pli malaltaj ol en lando kun meza enspezo kiel Vjetnamio. Multaj el miaj amikoj demandis min, ĉu tia malalta prezo signifas malbonan kvaliton. Post multaj interretaj aĉetoj en Ĉinio, mi devas konfesi, ke plej multaj produktoj havas stabilan kvaliton, kaj kelkaj eĉ superas miajn atendojn, malgraŭ al la tre konkurenca prezo.\n\nMi opinias, ke la ĉefa kialo kuŝas en la grandskala produktado kaj distribua modelo de Ĉinio, kiu servas al interna merkato de pli ol 1.4 miliardoj da homoj. Tia grandega skalo ebligas al fabrikoj atingi ekonomion de amplekso, redukti kostojn sen malaltigi la kvaliton. Krome, la klienta servo estas aparte rimarkinda. Ĉiufoje kiam mi havas rimarkon aŭ plendon, kontakti kun la vendejo per la komerca aplikaĵo estas rapida kaj oportuna. Se la vendisto ne respondas ĝustatempe, la komerca platformo mem intervenas, solvas la aferon kaj certigas la rajtojn de la kliento. Nur kiam aĉetantoj konfirmas ricevon de la ĝusta produkto laŭ la priskribo en la sistemo, la platformo transdonas la monon al la vendisto. Tiu maniero plifortigas la fidon de konsumantoj kaj kontribuas al travidebla, efika kaj tre konkurenca interreta merkato.\n\nPerspektivoj kaj defioj\n\nRigardante antaŭen, la ĉina interreta komerco celas kunfandi diversajn komercajn modelojn. La limo inter komerco kaj distro fariĝas ĉiam pli nebula. Personigo atingos pli profundan nivelon, ĉar artefarita intelekto (AI) kaj grandaj datumoj ebligos kompreni ĉiun konsumanton individue. Socia komerco fariĝos la ĉefa tendenco, kie aĉetado ne plu estos sola ago, sed komunuma sperto.\n\nTamen, novaj defioj jam aperis. Prema konkurenco pri prezoj malaltigas la profiton. La kvalita kontrolo de varoj, precipe en C2M-modeloj kaj vivtranssenda vendo, postulas pli striktan superrigardon. Ankaŭ datumprotekto kaj sekureco de informoj restas grandaj zorgoj.\n\nLa ĉina interreta komerca batalo jam ne estas inter unuopaj gigantoj, sed konkurso inter kompletaj ciferecaj ekosistemoj. Estonta sukceso apartenos al tiuj platformoj, kiuj povos harmonie kombini teknologion, enhavon kaj uzantosperton, dume ili samtempe restas novigaj kaj adapteblaj al la konstante ŝanĝiĝanta merkato.\n\nPost du jardekoj da fulmrapida kresko, la ĉina interreta komerco ne nur reformis la enlandan konsum-kutimon, sed ankaŭ profunde influis la tutmondan podetalan modelon. La sukceso -- kaj ankaŭ la limoj -- de Ĉinio hodiaŭ servos kiel spegulo por la morgaŭa mondo: Kiel kunligi novigan rapidon kun socia respondeco, transformante la ciferecan komercon en ekvilibran kaj daŭripovan forton de evoluo.\n\nVerkis Bui Hai Mung\n\n<span style=\"font-family: \"times new roman\"; font-size: 20px;\">Antikvaj ĉinaj skriboj sur testudkarapacoj kaj bestostoj lerneblaj per Esperanto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/17/content_118127370.htm", "title": "Novaj datumoj de mediprotektaj fruktoj de Ĉinio", "published": "2025-10-17 00:00:00", "content_text": "Ekde la praktikado de la 14-a Kvinjara Plano, Ĉinio akiris riĉajn fruktojn en la kampo de mediprotekto. En 2024 la nombro de tagoj kun bonkvalita aero atingis 87.2% de tiuj dum la tuta jaro. La proporcio de pura surfaca akvo atingis 90.4%, kaj la terkovra procento de arbaroj superis 25%, je 2% pli alte kompare kun tiu en 2020.\n\nĈinio jam finkonstruis la plej grandan puran elektroenergian produktejon kaj la plej grandan purenergian ŝtalproduktan sistemon, konstruas la plej grandan kaj rapiddisvolvan sistemon de renovigebla energio, finis la plej grandan kaj kompletan industri-ĉenon pri novaj energifontoj kaj starigis la plej grandskalan merkaton pri karbona ellasado.\n\nŜlosilo por bela Ĉinio restas en la konstruado de mediamika civilizacio. En ĝi, ĉiu estas gardanto, konstruanto kaj profitanto de bona medio. Cent milionoj da popolanoj kune paŝas antaŭen sur la verda vojo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Inaŭgurita la 138-a Ĉina Importa kaj Eksporta Foiro (Kantona Foiro) - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/17/content_118128548.htm", "title": "Konstruado de la partia stilo", "published": "2025-10-17 00:00:00", "content_text": "\"Konstruado de la partia stilo\" estas eterna temo pri administrado kaj memregado de la Komunista Partio de Ĉinio.\n\nLa partia laborstilo vidigas la tutan spiritan fizionomion, tre stabilan, povantan speguli la partiajn karakterizaĵon kaj kvaliton kaj formitan el praktikado de diversnivelaj organizoj de la partio kaj ĉiuj iliaj partianoj, inkludante la pensan, laboran, gvidan, lernan kaj vivadan manierojn de la partio.\n\nLa laborstilo de la partio estas partia figuro, koncernanta ne nur subtenon de la popolo, sed ankaŭ ekziston de la partio mem. La Komunista Partio de Ĉinio ĉiam alte taksas la konstruadon de la labora stilo.\n\nDepost la stariĝo de la partio jam formiĝis kompleto da bonaj laborstiloj, en kiuj elstaras la stilo de kombino de teorio kun praktiko, tiu de intima kontaktado kun popolamaso kaj tiu de kritiko kaj memkritiko, ankaŭ tiuj de modesteco, singardemo, senfiereco, pacienco, batalemo kaj aliaj. La raporto de la 19-a Tutlanda Kongreso de la partio emfazis, ke en la konstruado de la labora stilo oni devas intime ligi kaj teni la intiman rilaton inter la partio kaj la popolamaso, fortigi kontakton kun popolamaso, profundigi kunamasan senton, kaj senĉese nutri la amasan bazon de la politika administrado de la partio.\n\nNecesas serioze kaj severe trakti ĉian problemon forte aŭdigitan de la amaso kaj rezolute korekti ian ajn agon damaĝan al interesoj de la popolamaso; persisti en supra gvidado kiel bona ekzemplo, firmigi, elvolvi kaj praktiki spiritajn fruktojn de la \"ok reguloj\" de la centra komitato, daŭrigi ordigan traktadon de la problemo pri \"kvarismoj\", decideme oponi kontraŭ ideo por privilegio kaj prerogativajfenomenoj. Ĉefe plifortigi la politikan disciplinon kaj la organizan, kio movu samtempe seriozigon de la disciplino pri honesteco, laboro kaj vivo; persisti en kondukado de kritiko kaj memkritiko, en tio, ke oni ĉerpu lecionon el pasinta eraro por eviti reaperon de la sama misaĵo kaj forigu malsanon por savi homon; apliki la \"kvar modalojn\" de kontrolado pri plenumado de la disciplino, frue trakti ion antaŭ ĝia graviĝo, preventi malbonon ĉe ĝia ĝermiĝo, doni al la partiaj organizoj koncernan aŭtoritaton pri administrado de oficialuloj, respondan rajton pri disciplina puno, plifortigi inspektadon super praktikado de disciplino kaj pridemandado pri respondeco, edukadon pri kaj plenumadon de disciplino, tiel ke la partianoj kaj oficialuloj sciu kion respekti kaj kion timi, estu singardemaj, tenu sin super la minimuma linio kaj havu la kutimon labori kaj vivi en medio de kontrolado kaj limigo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Novaj datumoj de mediprotektaj fruktoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/20/content_118121376.htm", "title": "Revizito al Universitato Lu Xun pri Literaturo kaj Arto", "published": "2025-10-20 00:00:00", "content_text": "Tridek jarojn post la konferenco de Pekingo en 1995, la venonta evento supozeble anoncos alian mejloŝtonon en la antaŭenigo de virinoj ekde tiu grava kunveno.\n\nDum la kreskanta ĉeesto de virinoj transformas la pejzaĝon de la moderna mondo, ĝi pavimas la vojon por estonteco difinita de pli granda egaleco, rezisteco kaj espero.\n\nĈe la ekspozicia tabulo kun kantotekstoj kaj notoj de rezistmilitaj kantaĵoj en la Memorhalo pri Literaturo kaj Arto de Yan'an, ĉiam grupiĝas vizitantoj. Ili aŭ mallaŭte recitas, aŭ trankvile kantas, kun respekto kaj seriozeco.\n\nMalnova sidejo de Universitato Lu Xun pri Literaturo kaj Arto\n\nLa memorhalo estis konstruita surbaze de la sidejo de Universitato Lu Xun pri Literaturo kaj Arto, kiu funkciis kiel grava kunvenejo de kulturaj kaj artaj talentuloj dum la epoko de la ĉina rezistmilito kontraŭ japana agreso. Fondita de la Komunista Partio de Ĉinio (KPĈ) en Yan'an en 1938, la universitato kunigis elstarajn muzikistojn, kiel Xian Xinghai kaj Li Huanzhi, kaj aperigis klasikaĵojn kiel\n\nOdo al Yan'an\n\n,\n\nKantato pri la Flava Rivero\n\nkaj\n\nNanniwan\n\n, kiuj disvastiĝis tra la tuta lando.\n\nEn tiu periodo Yan'an estis la politika gvidcentro de la Ĉina Popola Rezistmilito kontraŭ Japana Agreso. Alvenis amasoj da junaj intelektuloj kaj reprezentantoj de diversaj sociaj rondoj, allogitaj de la alvoko de KPĈ por nacia savado. La poeto He Qifang priskribis jene: \"La pordegoj de Yan'an malfermiĝas ĉiutage, kaj alvenas junuloj el diversaj direktoj kun dorsosakoj surŝulte kaj flamanta espero en la koro, enirante tra tiuj pordegoj...\"\n\n\"Inter la amasoj da alvenintoj, multaj estas famaj verkistoj, muzikistoj, artistoj kaj teatristoj, kiuj kunigis fortojn por la evoluo de la kontraŭmilitaj artoj,\" klarigis Wang Ziya, ĉiĉerono ĉe la memorhalo. Por respondi al la bezonoj de arta kreado kaj kultivado de talentuloj dum milito, fondiĝis la universitato en aprilo 1938.\n\nDum la Ĉina Popola Rezistmilito kontraŭ Japana Agreso, Yan'an estis konata kiel \"kanturbo\". Oni kantis en lernejoj, armejoj, fabrikoj kaj institucioj. La universitato estis la koro de tiu \"kanturbo\". En Yan'an kaj tra la tuta kontraŭjapana bazo, ĝi kreis la plej grandan koncentriĝon de muzikaj talentuloj kaj estis grava fonto de kantoj por nacia savo kontraŭ agreso.\n\nTaktobastono kaj plumo uzitaj de Xian Xinghai, eksponitaj en la mMemorhalo pri Literaturo kaj Arto de Yan'an.\n\nTempo forpasis. En la memorhalo, flaviĝintaj fotoj kaj valoraj objektoj denove vivigas la heroajn tagojn. Inter la eksponaĵoj, kupra taktobastono farita en Francio altiras rigardon. Xian Xinghai plurfoje uzis ĝin direkti la prezentadon de\n\nKantato pri la Flava Rivero\n\n.\n\nXian Xinghai iam servis kiel direktoro de la muzika fako ĉe la universitato, kaj li estis unu el la elstaraj artistoj en Yan'an.\n\nEn malluksa kaverno, Xian Xinghai kompletigis la partituron de\n\nKantato pri la Flava Rivero\n\nen ses tagoj. En aprilo 1939 la prezentado premieris kaj akiris grandan sukceson. Zhou Enlai skribe honoris la verkon per la vortoj: \"La kanto hurlas por la popolo kontraŭ japana agreso!\"\n\nEkde tiam, la majesta kanto eĥis laŭte tra la lando. Liu Meng, profesoro ĉe la Shaanxi-a Altlernejo pri Administra Gvidado en Yan'an, diris, ke en la jaro 1940\n\nKantato pri la Flava Rivero\n\nestis prezentita pli ol cent fojojn en la regiono de Shaanxi, Qahar kaj Hebei. Per la Flava Rivero kiel simbolo de la nacia spirito, la kanto eligis potencan batalvokon al la ĉina popolo.\n\nEn 1939 Xian Xinghai direktis studentojn de la universitato por prezenti\n\nKantato pri la Flava Rivero\n\n.\n\nKantato pri la Flava Rivero\n\nkaj aliaj kantoj reflektantaj la starpunkton de KPĈ, glorantaj la nacian spiriton kaj unuigantaj la popolon estis kreitaj de instruistoj kaj lernantoj de la universitato. Ili ludis gravan rolon en la mobilizado de la amasoj kaj en la rezisto kontraŭ la malamikoj, kaj ilia influo daŭras ĝis nun.\n\nLa universitato, kie artistoj eligis sian pasion, jam fariĝis loko por disvastigi patriotismon kaj daŭrigi la spiriton de Yan'an. Dum la lastaj dek jaroj, la memorhalo kolektis pli ol 30 000 kulturajn restaĵojn, historiajn dokumentojn kaj artverkojn, kaj rilataj ekspozicioj estis prezentitaj tra la tuta lando. Sur la historia ejo de la universitato fondiĝis la Arta Centro pri Gravuraĵo en Yan'an, kiu transformiĝis en impona kaj interaktiva edukbazo por ideologia kaj politika instruado, alloginte pli ol 100 000 vizitantojn por artkreado kaj studado…\n\nEn la lastaj jaroj, la malnova sidejo akceptis averaĝe 540 000 vizitantojn jare. Zhang Yu, 31-jaraĝa turistino el Cangzhou de la provinco Hebei, atente fotis ĉiujn ekspoziciajn panelojn. \"La klasĉambro de la universitato estis modesta, sed ilia spirita mondo estis nekredeble riĉa,\" ŝi diris kortuŝe.\n\n\"Dum pli ol sep jaroj en Yan'an, la universitato organizis ampleksajn aktivadojn inkluzive de rezistmilitaj kantoj, teatraĵoj kaj literaturaĵoj, kaj kreis multajn senmortajn verkojn. Post fondiĝo de la Ĉina Popola Respubliko, multaj ĝiaj artistoj kaj verkistoj fariĝis gvidaj figuroj en la kultura kaj arta vivo de nia lando,\" klarigis Liu Shuanping. Li aldonis, ke hodiaŭ la plej bona omaĝo al la pioniroj estas pli efike disvastigi la ruĝan kulturon kaj permesi al pli da homoj eligi saĝecon kaj akiri forton el la historio de la universitato.\n\nRedaktoro: Sheng Min\n\n<span style=\"font-family: \"times new roman\"; font-size: 20px;\">Flamo kolektita por 15-aj Naciaj Sportludoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/20/content_118121409.htm", "title": "Poplarbaro -- mirinda aŭtuno en dezerto de la Interna Mongolio", "published": "2025-10-20 00:00:00", "content_text": "Profitante la ok-tagan feriadon de la Nacia Tago de Ĉinio, mi decidis vojaĝi al la legenda diverformfolia poplarbaro (\n\nPopular diversifolia\n\n) de Ejina en la Interna Mongolio. Por atingi tiun lokon, mi veturis pli ol 1 500 kilometrojn per buso de Pekino ĝis la fora nordokcidento. Kvankam la vojaĝo estis longa kaj lacega, sed la mirinda pejzaĝo, kiu malfermiĝis antaŭ miaj okuloj, igis ĉion tute inda.\n\nEjina estas konata kiel unu el la tri lastaj praaj poplarbaroj de la mondo kaj portas plurajn honorajn titolojn: Nacia naturrezervejo, turisma loko 5A-nivela kaj grava parto de la Monda Geologia Parko de Alxa-dezerto de Alxa-ligo. Ĝia tuta areo atingas pli ol 29 600 hektarojn, celante protekti la unikan ekosistemon de dezerta oazo kaj la rarajn poplajn arojn.\n\nDiverformfolia poplarbaro simbolas fortikecon kaj nekredeblan rezistecon kontraŭ sekeco kaj saleco, kaj estas ofte priskribata kiel la arbo, kiu vivas tri mil jarojn.\n\nKiam venas oktobro, la tuta arbaro vestas sin ore, kreante majestan naturan pentraĵon. En la senfina dezerto, la flavaj folioj brilas apud la azuraj lagoj, formante pejzaĝon kaj grandiozan kaj poezian. Sed la aŭtuno ĉi tie estas tre mallonga -- ĝi daŭras nur ĉirkaŭ 24 tagojn. Tial tiu ora momento fariĝis neanstataŭebla donaco de la naturo, altirante ondojn da turistoj ĉiujare. Dum la feriado de la Nacia Tago ĉi-jare, Ejina akceptis 1.08 milionojn da vizitoj -- klara pruvo de la neimagebla allogo de ĉi tiu mita tero.\n\nVerkis kaj fotis Bui Hai Mung\n\n<span style=\"font-family: \"times new roman\"; font-size: 20px;\">Flamo kolektita por 15-aj Naciaj Sportludoj de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/20/content_118132799.htm", "title": "Inaŭguriĝis la kvara plena sesio de la 20-a Centra Komitato de KPĈ", "published": "2025-10-20 00:00:00", "content_text": "La 20-an de oktobro en Pekino inaŭguriĝis la kvara plena sesio de la 20-a Centra Komitato de la Komunista Partio de Ĉinio (KPĈ). Xi Jinping, ĝenerala sekretario de la Centra Komitato de KPĈ, faris laborraporton nome de la Politika Buroo de la Centra Komitato de KPĈ. Li ankaŭ faris klarigojn pri skiza proponado por la 15-a Kvinjara Plano pri Naciekonomia kaj Socia Disvolvado.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Revizito al Universitato Lu Xun pri Literaturo kaj Arto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/21/content_118132694.htm", "title": "Fulmrapida loĝistiko: Sekreto malantaŭ 24-hora liverado de Ĉinio", "published": "2025-10-21 00:00:00", "content_text": "Mi neniam forgesos miajn unuajn spertojn pri reta aĉetado en Ĉinio. Kiam mi ĵus alvenis kaj komencis uzi la retajn aĉetaplikaĵojn ĉi tie, mi mendis T-ĉemizon per Pinduoduo je la 22-a horo kontraŭ nur 25 juanoj (ĉirkaŭ 3.5 USD) kaj mirinde, ĝi estis liverita al mia pordo en la sekva tago. En tiu sama nokto, kiam mi sentis min malsata, mi provis mendi manĝaĵon per Meituan (24-hora manĝmenda aplikaĵo). Nekredeble, post malpli ol 30 minutoj la liveristo jam atingis mian pordon. Tiuj spertoj, ekde \"nokta livero\" ĝis \"morgaŭa livero\", ne estas esceptoj sed ĉiutaga normo. Ili mirigis min kaj igis min demandi: Kiel eblas tion fari je preskaŭ neimagebla kosto?\n\nMia scivolemo kondukis min al la ciferoj de la tuta industrio. Laŭ la Nacia Raporto pri la Loĝistika Agado 2024, la tuta socia loĝistik-valoro de Ĉinio atingis 360.6 duilionojn da juanoj en 2024, dum la totala enspezo de la sektoro estis 13.8 duilionoj da juanoj. Eĉ pli rimarkinde, laŭ la prognozo de la \"Ĉina Federacio de Loĝistiko kaj Aĉetado\", la merkata skalo superos 14 duilionojn da juanoj en 2025, tenante la unuan lokon en la mondo dum dek sinsekvaj jaroj.\n\nPri rapideco, kun pli ol 200 miliardoj da pakaĵoj liverataj ĉiujare, la sistemo ne nur estas grandega, sed ankaŭ eksterordinare rapida. Kompare, en okcidentaj landoj livero en la sama tago ofte estas luksnivela servo kun alta kosto, dum en Ĉinio ĝi fariĝis normala praktiko je preskaŭ nula kroma prezo. Tiu efikeca diferenco klare videblas en la mezuro inter loĝistikaj kostoj kaj MEP, kiu daŭre pliboniĝis, atingante nur 14.1% en 2024.\n\nImpeta rapideco kaj neimagebla kosto\n\nPri tempo de livero, servoj de sama-taga livero jam fariĝis normo en grandaj urboj, dum sekva-taga livero estas baza opcio kaj preskaŭ senpage. Kompare kun Usono, livero en du tagoj estas konsiderata rapida kaj ofte postulas abonpagon (ekz. Amazon Prime). En Eŭropo, atendado de 3-5 labortagoj estas normala. Sed en Ĉinio rapideco mezuriĝas laŭ horoj. La akra konkurenco inter gigantaj kompanioj kiel JD.com kaj Alibaba transformis rapidecon en vivnecesa ilo, puŝante la tutan industrion antaŭen je ritmo, kiun la mondo ankoraŭ ne spertis.\n\nEĉ pli ŝoka estas la kosto de ĉi tiuj fulmrapidaj servoj. En Guangdong -- la ĉefa produktcentro -- la sendo de la unua kilogramo kostas nur ĉirkaŭ 8 juanojn (ĉirkaŭ 1.12 USD), kaj ĉirkaŭ 2 juanojn (0.25 USD) por ĉiu sekva kilogramo. En grandaj urboj kiel Pekino, Ŝanhajo kaj Tianjin, la unua kilogramo kostas ĉirkaŭ 12 juanojn (1.67 USD), kaj la sekvaj po 6 juanoj (0.84 USD). En Usono aŭ Eŭropo similaj sendokostoj povas esti 10-20 fojojn pli altaj. La kombino de grandega skalo, radikala aŭtomatigo kaj draste konkurenca merkato kreis modelon, en kiu alta kvalito kaj ekstrema malaltkosto kunekzistas harmonie.\n\nDo, kio estas la sekreto malantaŭ tiu nekredebla kombino de mirrapideco kaj malaltkosto? Ĝi kuŝas en la kombino de kvar strategiaj faktoroj.\n\nFaktoro 1: Skalo kaj denseco\n\nLa unua kernoforto de la ĉina loĝistiko devenas de la grandega hejma merkato, kun kiu malmultaj landoj povas kompari. Ĉinio ludas duoblan rolon: Ĝi estas samtempe \"la laborejo de la mondo\" kaj konsummerkato kun pli ol 1.4 miliardoj da loĝantoj.\n\nEn 2024 la tuta loĝistik-valoro nur por industriaj produktoj atingis 318.4 duilionojn da juanoj -- cifero reflektanta la senĉesan fluon de varoj. Tiu grandega volumo generas superan ekonomion de skalo: Ĉiuj fiksaj kostoj -- de funkciado de grandegaj distribu-centroj ĝis bontenado de transport-veturiloj kaj investado en teknologia infrastrukturo -- estas disdonitaj inter cent milionoj da pakaĵoj jare. Rezulte, la marĝena kosto por pritrakti unu pakaĵon fariĝis ekstreme malalta. Krome, la alta loĝdenseco kaj urbaniza rapideco koncentras postulon en specifaj areoj, ebligante al distribuaj centroj servi dek milojn da hejmoj en radiuso de kelkaj kilometroj. Tio optimumigas liver-itinerojn kaj signife reduktas la kostojn de la \"lasta kilometro\" -- tradicie la plej multekosta parto de ĉiu loĝistik-procezo.\n\nFaktoro 2: La teknologia kaj aŭtomatiga revolucio\n\nTamen, eĉ la plej granda skalo fariĝus kaosa sen delikata cerbo por regi ĝin. Jen kie la teknologia revolucio eksplodis. La inteligentaj magazenoj -- aŭ tiel nomataj \"senhomaj stokejoj\" -- de gigantaj kompanioj kiel JD.com kaj Cainiao estas la plej klaraj ekzemploj. Tie, miloj da robotoj moviĝas kun alta ordo por ricevi mendojn, serĉi varojn kaj transporti ilin al la pakaj stacioj, funkciantaj 24/7 kun preskaŭ absoluta precizeco.\n\nLa vera forto kuŝas en la fundamento de artefarita intelekto (AI) kaj grandaj datumaroj (Big Data). La AI-algoritmoj ne nur mastrumas la fluon de varoj ene de la magazeno, sed ankaŭ analizas konsumhistorion kaj tendencojn por antaŭdiri postulon. Ili povas prognozi, kiuj varoj estos plej mendataj en specifaj regionoj, tiel ke la sistemoj antaŭaranĝas kaj stokas ilin en magazenoj plej proksimaj al konsumantoj -- eĉ antaŭ ol la mendoj estas faritaj. Tio transformas la tutan procezon de pasiva reago al aktiva antaŭvidado, mallongigante la liverotempon ĝis la minimumo ebla.\n\nFaktoro 3: La infrastruktura ekosistemo\n\nTeknologio kaj varoj bezonas ekstreme efikan transportan reton por flui -- kaj Ĉinio investis en tio senhezite dum jardekoj. La lando posedas la plej longan aŭtovojreton en la mondo, kies totala longeco atingis pli ol 191 mil kilometrojn fine de 2024, formante dense konektitan reton inter ĉiuj metropoloj, urbetoj kaj vilaĝoj. La alt-rapida fervoja sistemo, kun pli ol 48 000 kilometroj da trakoj, ne nur servas pasaĝerojn, sed ankaŭ ludas ĉiam pli gravan rolon en transporto de malpezaj kaj altvaloraj varoj inter grandaj urboj.\n\nJe la tutmonda nivelo, Ĉinio ankaŭ dominas. Ĝi posedas 7 el la 10 plej okupataj kontenerhavenoj en la mondo, garantiante glatan fluon de eksporto kaj importo. La kombino inter ĉi tiuj diversaj infrastrukturoj kreas kompletan ekosistemon, kiu ebligas al pakaĵo vojaĝi de fabriko en Guangdong ĝis la manoj de konsumanto en Xinjiang rapide kaj seninterrompe.\n\nTutmonda loĝistiko\n\nPer la iniciato \"La Zono kaj Vojo\", Ĉinio eksportas sian propran modelon kaj normojn de loĝistika administrado tutmonde. La interkontinentaj fervojlinioj, kiel la itinero inter Ĉinio kaj Eŭropo, jam ligas 229 urbojn en Eŭropo kaj pli ol 100 en Azio, mallongigante transporttempon de Ĉinio al Eŭropo de 45 tagoj mare ĝis nur 15-18 tagoj. Ĉinaj aviadkompanioj posedas 44% de la tutmonda merkato por internacia kargotransporto, dum la tiel nomata \"aersilkvojo\" jam etendiĝis al 83 landoj kaj 213 eksterlandaj urboj. La ĉina komerca ŝipfloto, la plej granda en la mondo, establis regulajn itinerojn al pli ol 100 landoj kaj regionoj, kaj la nivelo de mara konektado de Ĉinio restas la plej alta en la mondo dum multaj jaroj. Investoj en havenoj de Eŭropo ĝis Afriko certigas tutmondan ĉeeston kaj kontrolon super strategiaj transportvojoj. Alivorte, se la enlanda loĝistik-reto estas la \"rapida livero\" inter provincoj, la iniciato prezentas ĝian tutmondan version de la sama servo.\n\nFaktoro 4: Konkurenc-medio kaj integrita modelo\n\nLa fina faktoro, kiu funkcias kiel katalizilo, estas la senkompata konkurenco kaj la novigaj komerc-modeloj. La rivaleco inter gigantaj kompanioj kiel Alibaba, JD.com kaj Pinduoduo transformis liverrapidecon kaj prezon en la ĉefajn batalkampojn. Por akiri kaj reteni klientojn, tiuj kompanioj estas devigitaj senĉese novigi kaj optimumigi sian efikecon -- tiel pelante la tutan industrion antaŭen.\n\nTion subtenas la integrita modelo, laŭ kiu la retkomercaj kompanioj ne nur vendas produktojn, sed ankaŭ posedas kaj regas preskaŭ la tutan sian propran loĝistikreton -- de magazenoj kaj transport-veturiloj ĝis la fina liver-teamo. Tiu modelo ebligas al ili strikte kontroli ĉiun fazon, certigi altan sinkronigon kaj forigi mezan koston, liverante al finuzantoj sperton de \"superrapida kaj supermalmultekosta\" servo.\n\nNova tutmonda normo\n\nMia sperto pri 30-minuta livero ne estas simpla komforto -- ĝi estas perfekta kombino de skalo, teknologio, infrastrukturo kaj konkurenco. La ĉina loĝistik-industrio transpasas la limojn de ordinara transportado por fariĝi forto, kiu restrukturos la tutmondan ekonomion. La \"ĉina rapideco\" kaj \"ĉina kosto\", kiujn mi atestis ne plu estas nura enlanda rakonto, sed fariĝas nova tutmonda normo, devigante ĉiujn landojn kaj kompaniojn revidi kaj redifini sin mem en la mondo, kie la limo inter \"neebla\" kaj \"normala\" ne plu ekzistos.\n\nVerkis Bui Hai Mung\n\n<span style=\"font-family: \"times new roman\"; font-size: 20px;\">Poplarbaro -- mirinda aŭtuno en dezerto de la Interna Mongolio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/21/content_118134806.htm", "title": "Kion kontribuis Ĉinio al la tutmonda disvolviĝo en pasintaj kvin jaroj?", "published": "2025-10-21 00:00:00", "content_text": "En la pasintaj kvin jaroj, dum la realigo de 14-a Kvinjara Plano, Ĉinio konstante sin dediĉis al komuna disvolviĝo kaj kungajna kunlaboro kun diversaj landoj, inkluzive de evoluantaj landoj, kaj provizis novajn ŝancojn por la tutmonda ekonomio per novaj atingoj dum la ĉina modernigo.\n\nDum la periodo de la 14-a Kvinjara Plano, la ekonomia kresko de Ĉinio estas atendata superi 35 duilionojn da juanoj. De 2021 ĝis 2024, la ĉina ekonomio kreskis je jaraveraĝa rapideco de 5.5%, pli alte ol la tutmonda mezumo. Ĝia kontribuo al la tutmonda ekonomia kresko restas ĉirkaŭ 30%, ludante esencan rolon en stabiligo de la tutmonda ekonomio.\n\nĈinio estas ne nur la dua plej granda ekonomio, sed ankaŭ la plej granda fabrikanto de la mondo, la plej granda var-negocanto, la dua plej granda konsum-merkato, kaj la plej granda posedanto de valutrezervoj. Ĝi estas grava komerca partnero de pli ol 150 landoj kaj regionoj. Dum la 14-a Kvinjara Plano, Ĉinio provizis al la mondo pli vastajn kaj pli diversajn merkatajn ŝancojn, investajn ŝancojn kaj ekonomi-kreskajn ŝancojn.\n\nEn la lastaj jaroj, Ĉinio kontinue dividis la ŝancojn de sia vasta merkato kun la tuta mondo, donante nul-tarifan profiton al ĉiuj plej malevoluintaj landoj havantaj diplomatiajn rilatojn kun Ĉinio. La akumulita interkonsent-cela monsumo de la sinsekvaj sep Ĉinaj Internaciaj Importaj Ekspozicioj superis 500 miliardojn da usonaj dolaroj. Komence de 2025, Ĉinio jam subskribis 23 liberkomercajn interkonsentojn kun 30 landoj kaj regionoj.\n\nNuntempe, la komuna konstruado de la iniciato \"La Zono kaj la Vojo\" fariĝis la plej vasta kaj plej granda internacia kunlabora platformo por la mondo. Ĉinio subskribis kunlaborajn interkonsentojn kun pli ol 150 landoj kaj pli ol 30 internaciaj organizoj. Pli kaj pli da internaciaj kleruloj jam rekonas, ke la iniciatoj de Ĉinio pri novigado, kunago, verda disvolvado, malfermeco kaj kunhavigo havas tutmondan signifon, kiam homoj alfrontas la tutmondajn defiojn kiel nesufiĉan ekonomian kreskon, kreskantan enspezan malegalecon, severan median poluadon kaj klimatŝanĝiĝon, kaj la signifan kreskon de protektismo kaj unuflankeco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fulmrapida loĝistiko: Sekreto malantaŭ 24-hora liverado de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/21/content_118134839.htm", "title": "Ĉu vi scias, kio estas \"poŝparko\"?", "published": "2025-10-21 00:00:00", "content_text": "Poŝparko estas malgranda, diverseca kaj distra parketo malfermita al la publiko, ordinare kun terareo de 400 ĝis 10 000 kvadrataj metroj. La poŝparkoj estas \"verdejoj ĉe la fenestro\" de urbanoj, por ke ili povu ĝui la naturon tre proksime. Rilate al plibonigo de urba vivmedio, dum la periodo de la 14-a Kvinjara Plano, Ĉinio konstruis pli ol 18 000 \"poŝparkojn\" kaj 25 000 kilometrojn da enurbaj verdaj vojoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fulmrapida loĝistiko: Sekreto malantaŭ 24-hora liverado de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/22/content_118132816.htm", "title": "Panoramecaj spertoj alportitaj de AI + nemateria kultura heredaĵo", "published": "2025-10-22 00:00:00", "content_text": "En la lastaj jaroj merg-spektaklaj projektoj prosperis en la provinco Fujian de Ĉinio. La projektoj utiligante AI-teknikon, transformas la abstraktajn historion kaj rakontojn en palpeblajn kaj kortuŝajn prezentadojn, donante spektantojn panoramecajn spertojn.\n\nLa monto Wuyi estas ne nur monda heredaĵo, sed ankaŭ jarmil-kultura muzeo. La danca teatraĵo \"Luno reflektanta Wuyi\" uzas monde la unuan 270-gradan cirklan akvoscenejon kaj AI-holografian projekcion por prezenti la monton, akvon, poezion kaj filozofion en 70-minutan spektaklon, donante al la publiko vidan festenon kaj unikan kulturan sperton.\n\nEn la urbeto Mawei de Fuzhou, ĉefurbo de la provinco, daŭras \"Memoroj de la ŝipkonstrua administracio\" en lande la unua faldebla teatrejo. La spektaklo transformas historion utiligante la unikajn spacajn karakterizaĵojn de ŝipa konstruado kun moderna teknologio. Per pli ol 300 mekanikaj aparatoj, la prezentado montras pli ol 50 malsamajn faldmovojn, permesante al la publiko sperti la historiajn momentojn de la administracio, kiu profunde influis al la moderna historio de Ĉinio.\n\nEn la tunelo de Wushan-pitoreskejo, lanĉiĝis lande la unua merga tunela prezentado \"Sonĝo pri Fujian\" ene de la 400-metra natura tunelo. Uzante ciferecajn teknikojn kiel lumprojekcio kaj nudokula 3D, la prezentado igas la limigitan spacon transformiĝi senlime, la publiko povas sperti ŝanĝiĝantajn pejzaĝojn, kiam ili paŝas en la tunelo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Revizito al Universitato Lu Xun pri Literaturo kaj Arto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/22/content_118134867.htm", "title": "Anaclaudia Rossbach: Urba transformiĝo de Ĉinio pensigas nin pri tutmonda daŭripovo", "published": "2025-10-22 00:00:00", "content_text": "La sperto de Ĉinio pri urba transformiĝo donas al ni komprenojn por trakti urĝajn tutmondajn defiojn kiel klimatŝanĝiĝon, malriĉecon kaj malegalecon, diris Anaclaudia Rossbach, vicĝenerala sekretario de UN kaj administra direktoro de la Programo pri Homaj Setlejoj de Unuiĝintaj Nacioj.\n\n\"Ĉinio historie kontribuis al la laboro de UN por homa loĝado,\" diris Rossbach, notante, ke diversaj landoj povas lerni de la sperto de Ĉinio pri evoluigo de urboj, kiuj estas pli daŭripovaj kaj amikaj al homoj kaj naturo.\n\n\"Mi estas vere impresita de la rimarkinda progreso de ĉinaj urboj, precipe dum la pasintaj 10 ĝis 15 jaroj,\" ŝi diris.\n\nŜi kredas, ke UN povas kunlabori pli proksime kun Ĉinio por plifortigi la urban perspektivon en traktado de gravaj defioj, kiujn la mondo alfrontas, ekzemple klimatŝanĝiĝo, malriĉeco kaj malegaleco.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fulmrapida loĝistiko: Sekreto malantaŭ 24-hora liverado de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/22/content_118135896.htm", "title": "Kial la 15-a Kvinjara Plano estas tiom grava?", "published": "2025-10-22 00:00:00", "content_text": "La kvara plena sesio de la 20-a Centra Komitato de la Komunista Partio de Ĉinio (KPĈ) daŭras en Pekino de la 20-a ĝis la 23-a de oktobro. La kunveno ekzamenas la \"Proponon de la Centra Komitato de KPĈ pri formulado de la 15-a Kvinjara Plano pri Naciekonomia kaj Socia Disvolvado\" kaj difinos skizon por disvolvado de Ĉinio en la venontaj kvin jaroj.\n\nDe 2021 ĝis 2025, dum la periodo de la 14-a Kvinjara Plano, la ĉina popolo enorde strebis por superi malfacilaĵojn, la ekonomia kaj la socia disvolviĝo de la lando atingis novajn progresojn. De 2026 ĝis 2030, centrita sur ampleksa antaŭenigo de la disvolvado de la lando kaj la granda afero de nacia reprosperigo per ĉina modernigo, la periodo de la 15-a Kvinjara Plano estos ŝlosila por firmigi la fundamenton kaj fari ampleksajn klopodojn por esence atingi la socialisman modernigon.\n\nDum la periodo de la 14-a Kvinjara Plano, la ekonomia produktado de Ĉinio superis 130 duilionojn da juanoj, kaj oni atendas, ke ĝi atingos ĉirkaŭ 140duilionojn ĉe la fino de 2025, reprezentante averaĝan jarkreskon de 5.5% dum la pasintaj kvar jaroj. La pokapa MEP superos 13 000 usonajn dolarojn dum du sinsekvaj jaroj, kaj la jara averaĝa kontribuo de Ĉinio al la tutmonda ekonomio restas ĉirkaŭ 30%. Dume, 102 gravaj projektoj en la 14-a Kvinjara Plano progresas glate. La arbarkovrado superis 25% en Ĉinio. La ĉefaj fluoj de Jangzio kaj la Flava Rivero havas la akvokvaliton de la nivelo dua. La instalita kapacito de elektrogenerado per renovigebla energio historie superis tiun de karbonellasa energio, kreante la plej grandan sistemon de pura elektrogenerado en la mondo.\n\nDum la periodo de la 14-a Kvinjara Plano, alfrontante gravajn defiojn, Ĉinio eltenis la premon kaj faris grandan paŝon antaŭen al la modernigo. Dum la pasintaj kvin jaroj, Ĉinio realigis sciencan kaj teknologian memstarecon kiel subtenon por nacia disvolviĝo, konstruante novajn avantaĝojn por landa evoluo. La 15-a Kvinjara Plano estas decida kvinjara periodo, kiu ligas la pasintecon kaj la estontecon, kaj estas ankaŭ la unua kvinjara plano formulita de KPĈ post ekiro sur nova vojo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Anaclaudia Rossbach: Urba transformiĝo de Ĉinio pensigas nin pri tutmonda daŭripovo - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/22/content_118136270.htm", "title": "De la imperia urbo Huế (Vjetnamio) ĝis la antikva ĉefurbo Luoyang (Ĉinio): Nova pensado pri disvolvado de heredaĵoj", "published": "2025-10-22 00:00:00", "content_text": "Sub la brilaj laserlumoj, la muroj de Yingtianmen en Luoyang (Ĉinio) kvazaŭ reviviĝas por rakonti la miljaran historion de la feŭdaj dinastioj. Je pli ol 2 600 kilometroj for, en la varma kaj intimeca koncertejo apud la rivero Perfuma (Hương), la melodioj de Huế-popolkanto kondukas la animon de la vizitantoj reen al la ora epoko de la vjetnama feŭda kortego.\n\nDu pejzaĝoj, du etosoj, du tute malsamaj aliroj -- tamen unu komuna celo: Revivigi la heredaĵon en la koro de la publiko. La vojaĝo de Luoyang (Ĉinio) kaj Huế (Vjetnamio) ne estas nur rakonto pri konservado, sed vera revolucio en pensado -- loko, kie la heredaĵo estas liberigita de la antaŭjuĝo \"ŝarĝo de konservado\" por transformiĝi en motoro de evoluo. Por Luoyang, la 14-a Kvinjara Plano (2021-2025) de Ĉinio fariĝis la kompaso por tiu mirinda transformiĝo.\n\nLa pordego Yingtianmen en Luoyang\n\nLa 6-a Monda Forumo de Antikvaj Ĉefurboj: Vojaĝo de vivanta heredaĵoj\n\nLa 17-an de oktobro en Luoyang okazis la 6-a Monda Forumo de Antikvaj Ĉefurboj, organizita de la registaro de la provinco Henan. La evento kunvenigis pli ol 150 reprezentantojn el pli ol 30 landoj, kiel Britio, Francio, Usono, Brazilo, Egiptio, Jordanio, Kamboĝo, Singapuro, Tajlando ktp. La temo de ĉi-jara forumo estis \"Antikvaj ĉefurboj -- Renaskiĝo: Daŭripova evoluo de la mondaj heredaĵaj urboj\", koncentrita je la ŝancoj kaj defioj de heredaĵa urba disvolvado en la nova epoko.\n\nTie, mi, kune kun miaj kolegoj, havis la ŝancon partopreni en diskutoj pri konservo kaj samtempe disvolvo de ekonomio en antikvaj ĉefurboj tutmonde. Ni ankaŭ spertis la nemateriajn heredaĵojn de Luoyang, ekzemple la kortegajn lanternojn de Luoyang, la arton de premo de peoni-floroj, la te-ceremonion laŭ Tang-dinastio kaj trikolorajn murpentraĵojn. Krome, ni vizitis la antikvan urbon Luoyi, la pordegon Yingtianmen, la groton Longmen kaj aliajn por profunde percepti la spiriton kaj vivecon de la urbo. Tiuj agadoj ne nur estis spertoj de interŝanĝo, sed ankaŭ inspiro por tutmonda pensado pri daŭripova disvolvado de urbanaj heredaĵoj.\n\nLa teamo de Ĉina Internacia Komunika Grupo en la 6-a Monda Forumo de Antikvaj Ĉefurboj\n\nDe konservado al kreado: Kiam teknologio fariĝis la \"miraklo\" de heredaĵoj en Luoyang\n\nLa 14-a Kvinjara Plano de Ĉinio, aprobita en 2021, difinas la direkton de nacia disvolvado por la periodo 2021-2025, kun longtempa vizio ĝis 2035. En tiu plano, kulturo kaj heredaĵo estas identigitaj kiel ŝlosilaj faktoroj por konstrui \"kulture prosperan socion\". La kerno de la plano en la kultura kampo estas la transiro de \"muzeigo\" al \"vivigo\" de heredaĵoj.\n\nEn Luoyang, antikva ĉefurbo de 13 dinastioj, tiu pensmaniero montriĝas klare. Anstataŭ nur restaŭri historiajn lokojn kiel la groton Longmen aŭ la templon Baima, la urbo transformis ilin en \"kreajn lokojn de heredaĵoj\". Kiel internacia vizitanto, mi estis profunde impresita de la maniero, laŭ kiu Ĉinio transformas turisman sperton en dialogon inter pasinteco kaj teknologio.\n\nLa VR-teatro \"La ventiĝo de Luoyang\" liveras tute alian plursensan aventuron. Ĝi ne nur montras la urbon dum Tang-dinastio, sed ankaŭ permesas al vizitantoj \"tuŝi\" la historion. Ili povas roli kiel antikvaj personoj, porti tradiciajn vestojn, solvi enigmojn kaj interagi kun la figuroj de la rakonto -- tiel fariĝante parto de la historia mondo. Tie VR funkcias kiel portilo trans tempo kaj spaco, tra kiu la voĉo de la antikva \"dio-urbo\" resonas en ĉiu paŝo de la esploro.\n\nLongmen-groto en Luoyang\n\nEĉ sur la senvorta steleo ĉe la tombejo Qianling, anstataŭ rigardi malplenan ŝtonon, la portantoj de AR-okulvitroj povas vidi malnovajn ĉinajn signojn rakontantajn la historion de Wu Zetian -- la sola virina imperiestro en la historio de Ĉinio. Historio tiel ne plu estas rakonto \"dirita\", sed sperto \"atestata\".\n\nLa 3D-lumaj prezentoj ĉe Yingtianmen transformas la antikvan arkitekturon en viglan scenejon de historio. La spektaklo estas tute senpaga, fariĝinte nemalhavebla loko por vizitantoj. Per moderna lasera teknologio, la pordego fariĝis giganta ekrano, kiu rakontas la kvarmiljaran historion de la loko, dum la periodo de la dinastioj Xia, Shang kaj Zhou, kun solenaj muziko kaj ceremonioj, ĝis la ora epoko de Tang kaj Song kun brila poezio. La legenda Silka Vojo aperas vivanta kun okupataj komercistoj, kaj la rakonto finiĝas per la bildo de moderna Luoyang. Ĉiunokte, dekmiloj da turistoj kolektiĝas por ĝui la spektaklon, kio kontribuas al la formado de la tiel nomata nokta ekonomio -- nova koncepto por la administrado de urbaj heredaĵoj.\n\nEn Laojun-monto, la spektaklo \"Scio pri la Vojo\" ne estas simpla prezentado, sed vivanta filozofia vojaĝo. Per novaj teknikoj kiel holografio kaj nudokulaj 3D- kaj 4D-efikoj, la abstraktaj konceptoj de\n\nDao De Jing\n\ntransformiĝas en mirindajn bildojn. Ĉiu sceno estas harmonio de lumo, sono kaj danco, kiu alportas la antikvan filozofion proksimen al la homoj de hodiaŭ.\n\nLaojun-monto en Luoyang\n\nSamtempe, okazas ampleksa diĝitaligo. En Longmen-groto, 3D-numeraj kopioj estas uzataj por administrado de la vidindaĵoj: Per altprecizaj modeloj eblas kontroli la staton de instalaĵoj en reala tempo, antaŭvidi turisman fluon kaj optimumigi gvidadon. Ĉefaj vidpunktoj povas esti spertataj per virtuala realeco, permesante al vizitantoj rigardi la detalojn tre proksime.\n\nEl tiaj teknologiaj projektoj formiĝis tute nova kultur-ekonomia ekosistemo: Entreprenoj pri kultura teknologio, memoraĵaj produktoj inspiritaj de heredaĵoj, aŭtomataj gvidsistemoj kaj virtualaj turismaj turneoj. Sekve, la kultura heredaĵo fariĝis nova produktiva forto -- centra koncepto en la strategio de Ĉinio por altkvalita ekonomia disvolviĝo.\n\nNur en la jaro 2024, Luoyang ricevis 153 milionojn da turistoj, kun totala turisma enspezo de 120.86 miliardoj da juanoj. Dum la ferioj de la Nacia Tago kaj la Mezaŭtuna Festo de 2025, la urbo akceptis pli ol 8.7 milionojn da vizitantoj, firmigante sian pozicion kiel unu el la ĉefaj cellokoj por heredaĵa turismo en Ĉinio.\n\nHuế, vojaĝo por konservi la animon de la heredaĵo\n\nSe Luoyang uzas teknologion por \"veki\" la heredaĵojn, tiam Huế elektas la vojon de emocio. La antikva ĉefurbo de Vjetnamio ne celas brilon aŭ grandiozecon, sed koncentriĝas al aŭtenteco kaj komunuma partopreno.\n\nHuế estis la ĉefurbo de Nguyen-dinastio (1802-1945) -- la lasta feŭda dinastio de Vjetnamio, kaj ĝi estas konsiderata unu el la urboj kun la plej longa historio kaj kultura tradicio en Vjetnamio. La urbo ne nur estas la unua ĉefurbo de Vjetnamio agnoskita de UNESKO kiel monda kultura heredaĵo en 1993, sed ankaŭ la unua urbo de la lando, kiu efektivigis la modelon de \"daŭripova disvolvado bazita sur kulturo\".\n\nMalpermesita palaco en Huế\n\nLa disvolvado de turismaj agadoj en Huế baziĝas sur la filozofio \"homo kiel centro\" -- kie la loĝantoj samtempe estas la gardantoj kaj rakontantoj de la heredaĵo. En la melodioj de Huế-popolkanto sur la rivero Perfuma (Hương), aŭ dum konversacioj kun ĉapelfaristoj en la tradiciaj vilaĝoj, vizitantoj ne nur \"aŭskultas\" kulturon, sed ankaŭ \"vivas\" en ĝi. Huế plu konservas tradiciajn metiojn, festojn kaj imperian gastronomion, kreante unikan sperton de malrapida vivo. La arkitekturo de la palacoj kaj tombejoj kunekzistas harmonie kun la naturo, simbolante la interligon inter pasinteco kaj nuntempo. Tiu modelo alportas kulturan profundon kaj daŭripovon, sed ankaŭ frontas defiojn: Malgranda skalo, malrapida kresko kaj premo de komercigo. Tamen, en la epoko de tutmondiĝo, kiam turistoj serĉas unikajn kaj sencohavajn spertojn, la direkto elektita de Huế fariĝis ĝia longdaŭra konkurenciva avantaĝo.\n\nEn 2024 Huế ricevis 4 milionojn da vizitantoj; en 2025 la nombro atendas atingi ĉirkaŭ 5 milionojn, el kiuj pli ol 40% estas internaciaj turistoj. Rimarkinde, ĉirkaŭ 30% de la turismaj agadoj en Huế estas rekte administrataj aŭ partoprenataj de la lokaj komunumoj, inkluzive loĝadon, manĝadon kaj popolajn prezentadojn. La leciono de Huế estas: Disvolvado ne nepre signifas rapidecon, sed profundon. Huế montras kiel urbo povas samtempe konservi heredaĵojn kaj profitigi la lokan komunumon -- per komunuma turismo, metiaj kulturaj produktoj kaj aŭtentaj lokaj spertoj.\n\nĈapelfara metio en Huế\n\nDu vojoj, unu celo -- transformi la pasintecon en estontecon\n\nLa rakontoj de Luoyang kaj Huế ne estas konkurado por supereco, sed du malsamaj vojoj kondukantaj al la sama celo: Fari la heredaĵon viva posedaĵo de la nuntempo kaj motoro por la estonteco. El internacia perspektivo, kiam teknologio kaj identeco marŝas kune, la ĉefa instruo estas klara: Ĉiu lando devas trovi sian propran vojon por revivigi la heredaĵon en la koro de la popolo. Ĉinio atingas tion per teknologio kaj skalo; Vjetnamio, kun Huế kiel reprezentanto, faras tion per emocio, komunumo kaj kultura profundeco. Kiam ambaŭ urboj daŭrigas sian vojaĝon, heredaĵo jam ne estas nur memoro de la pasinteco, sed fariĝis kreiva energio, kiu nutras la estontecon de la homaro.\n\nVerkis: Bui Hai Mung\n\n<span style=\"font-family: \"times new roman\"; font-size: 20px;\">Kial la 15-a Kvinjara Plano estas tiom grava? - esperanto.china.org.cn</span>\n\nEl Popola Chinio", "author": "Bui Hai Mung", "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/23/content_118134878.htm", "title": "Kia estos la 15-a Kvinjara Plano?", "published": "2025-10-23 00:00:00", "content_text": "En la venontaj kvin jaroj, la vojo de reformado de Ĉinio plilarĝiĝos.\n\nLa 18-an de julio 2024, la tria plena sesio de la 20-a Centra Komitato de la Komunista Partio de Ĉinio (KPĈ) aprobis la \"Decidon de la Centra Komitato de KPĈ pri plua ampleksa profundigo de reformado kaj antaŭenigo de ĉina modernigo\". Pli ol 300 reformaj taskoj estos plenumitaj ene de la periodo de la 15-a Kvinjara Plano, kio kontinue pliigos la disvolvan movpovon kaj socian viglecon de la modernigo.\n\nPer la formulado kaj efektivigo de la 15-a Kvinjara Plano, Ĉinio pli bone utiligos la rolojn de efika merkato kaj efika registaro por plibonigi la efikecon de rimeda asignado, kaj per efika registaro kompensi merkatajn fiaskojn. Per la planado de la 15-a Kvinjara Plano, la fruktoj de modernigo alportos profitojn al ĉiuj homoj laŭ pli egaleca maniero.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Fulmrapida loĝistiko: Sekreto malantaŭ 24-hora liverado de Ĉinio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/23/content_118136303.htm", "title": "Man-en-mane kun bonfaraj entreprenoj kaj tenisa legendo sur la Granda Muro", "published": "2025-10-23 00:00:00", "content_text": "En Pekino, la Pekina Bonfara Fonduso de Zheng Jie kunligite kun la delegitaro de la aŭstralia Tenisakademio Margaret Court, la grupo Kooyong International Management kaj la bonfara entrepreno Inpeto organizis unikan kulturinterŝanĝan eventon -- kungrimpado sur la Grandan Muron. Ĉi tiu evento ne nur transdonis la spiriton de sporto, sed ankaŭ fariĝis festo de internacia amo kaj amikeco. Sub varma aŭtuna suno, la grupo, kun la ĉeesto de la 64-foja grand-slam-ĉampionino Margaret Court, surgrimpis la majestan Mutianyu-sekcion de la Granda Muro. La antikva muro, serpentumanta laŭ la montopintoj, atestis ĉi tiun kortuŝan momenton, kiu kunligis sporton kun publika bonfaro, teknologio kaj kulturo.\n\nDum la grimpado, la ĝenerala direktoro de Inpeto sinjorino Lan Tianhong prezentis al la grupo la historion kaj kulturon de la Granda Muro kaj dividis siajn proprajn sentojn pri la grimpado. Ŝi esprimis, ke la Granda Muro simbolas la spiriton de la ĉina nacio, kaj ties kernaj valoroj – rezistemo kaj nefalemeco – profunde kongruas kun la sporta spirito. Ŝi esprimis la esperon, ke per tiaj eventoj, la junaj aŭstraliaj tenisludistoj povos pli profunde kompreni la ĉinan kulturon kaj porti ĉi tiun unikan sperton kaj komprenon reen al la tenisejo.\n\nLa Tenisakademio Margaret Court, nomita laŭ la tenisa legendo Margaret Court, dediĉas sin al kultivado de elstaraj tenisludistoj. La junaj tenispraktikantoj de ĝia delegacio senĉese admiris la grandiozecon de la Granda Muro kaj multe fotis por memoro. Ili esprimis, ke la eblo grimpi la Grandan Muron kune kun ĉampiona antaŭulo estis nekompareble valora kaj inspira sperto, kiu donis al ili pli profundan komprenon pri la ideo, ke sporto konas neniun landlimon.\n\nKiel bonfara subtena entrepreno de ĉi tiu evento, Inpeto ĉiam sin gvidas per noviga teknologio por antaŭenigi la saĝigon kaj tutmondiĝon de tiu sporto. La entreprena reprezentanto dum la evento deklaris: \"Sporto estas universala lingvo, kiu konektas la mondon, teknologio estas ilo por subteni edukadon, kaj bonfaro estas ponto, kiu transdonas varmecon. Ni kredas, ke la semoj semitaj dum ĉi tiu vojaĝo sur la Granda Muro estonte floros kaj donos fruktojn sur la arboj de sporto kaj amikeco inter Ĉinio kaj Aŭstralio.\"\n\nĈi tiu kunlaboro kun internacia tenisa akademio kaj bonfara entrepreno reprezentas alian sukcesan praktikon en esplorado de la translima integriĝa modelo \"sporto + bonfaro + teknologio + kulturo\". La evento ne nur antaŭenigis kulturan interŝanĝon pri teniso inter Ĉinio kaj Aŭstralio, sed ankaŭ starigis modelon por internacia kunlaboro en la bonfara kampo.\n\nVerkis: Lan Tianhong\n\nEsperantigis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Anaclaudia Rossbach: Urba transformiĝo de Ĉinio pensigas nin pri tutmonda daŭripovo - esperanto.china.org.cn</span>\n\nEl Popola Chinio", "author": "Lan Tianhong", "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/23/content_118152958.htm", "title": "Ru-porcelano rekomencas kun moderneco", "published": "2025-10-23 00:00:00", "content_text": "La urbo Ruzhou en la provinco Henan estas grava naskiĝloko de ru-porcelana fararto. En la lastaj jaroj, Ruzhou sisteme antaŭenigis la heredigon kaj disvolviĝon de la ru-porcelana industrio, kaj ĝis nun pli ol 400 kompanioj en la urbo entreprenas pri la produktado kaj vendado de ru-porcelanaĵo, dungante pli ol 5 000 homojn. Ru-porcelano, kun antikva ĉarmo kaj integrante la viglecon de moderna industrio, montras la kreivan transforman povon kaj novigan disvolviĝon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/24/content_118150506.htm", "title": "Ji-brodaĵo de Chuxiong kreas novan \"industrion\"", "published": "2025-10-24 00:00:00", "content_text": "La brodarto de la etno Ji en la aŭtonoma subprovinco Chuxiong de la provinco Yunnan havas historion de pli ol 1700 jaroj. En la lastaj jaroj, la loko ekspluatis la industrian potencialon de siaj kulturaj rimedoj kaj establis komercan centron por brodaĵoj. En 2024 la produktvaloro de ji-brodarto jam superis 1.13 miliardojn da juanoj, kreante laborpostenojn kaj pliigante enspezojn por pli ol 60 mil brodistoj, inkluzive de pli ol 2 000 handikapaj brodistoj, kiuj povas gajni stabilan enspezon per sia brodkapablo. En la unua duono de 2025, la produktvaloro de tiu sektoro superis 700 milionojn da juanoj, kun jara kresko je 10.9%.\n\nLi Jiyan, prezidantino de loka asocio pri brodarto en la gubernio Yongren de la subprovinco, diris, ke la brodarto tuŝas pli vastan merkaton. Per modelo de \"dezajna trejnado + mendodistribuo\", lokaj brodistoj kunlaboras kun kooperativoj. Tio ne nur malfermis enspez-kanalojn por lokaj virinoj, sed ankaŭ ludigis al ili gravan kulturan rolon.\n\nLa floranta industrio ankaŭ povas aldoni viglecon al la kultura heredigo. Li Jiyan klarigis, ke nun la vilaĝaj brodistoj ne nur povas labori proksime al sia hejmo, faciligante ilian zorgadon, sed ankaŭ kontinue plibonigas iliajn kapablojn per mendobazita trejnado. La sistema trejnado organizita de la registaro samtempe donas al ĉi tiu antikva metiarto novan viglecon.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial Ĉinio povas provizi malmultekostan elektron al 1.4 miliardoj da loĝantoj? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/24/content_118152961.htm", "title": "Tibeta opero malfermis novan ĉapitron", "published": "2025-10-24 00:00:00", "content_text": "Tibeta opero, integrante rakontadon, prezentadon, kantadon kaj dancadon kaj literaturon, havas la historion de pli ol 600 jaroj. La tibeta opero de Huangnan de la provinco Qinghai estis enlistigita en la liston de nemateria kultura heredaĵo de Ĉinio en majo 2006. Dum la pasintaj 10 jaroj, la opertrupo de Qinghai jam ellaboris 36 grandskalajn prezentadojn, atingante novan rekordon.\n\nEn januaro 2025 la grandskala historia tibeta opero \"Princino Jincheng\" de la trupo estis prezentita en Pekino, Chengdu kaj aliaj urboj. Kombinante tradician tibetan operkantadon kun eposa rakonto, la opero prezentas la grandan vojaĝon de la princino Jincheng al Xizang kaj ŝian kontribuon al etna integriĝo.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/27/content_118141756.htm", "title": "Xi Jinping ĉeestos 32-an Kunvenon de Ekonomiaj Gvidantoj de APEK en Korea Respubliko", "published": "2025-10-27 00:00:00", "content_text": "Proparolanto de la ĉina ministerio pri eksteraj aferoj anoncis en la 24-a de oktobro, ke laŭ invito de Lee Jae-myung, prezidento de la Korea Respubliko, Xi Jinping, ĉina prezidanto, ĉeestos la 32-an Kunvenon de Ekonomiaj Gvidantoj de Azi-Pacifika Ekonomia Kunlaboro (APEK) en Gyeongju kaj faros ŝtatan viziton al la Korea Respubliko de la 30-a de oktobro ĝis la 1-a de novembro.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Man-en-mane kun bonfaraj entreprenoj kaj tenisa legendo sur la Granda Muro - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/27/content_118141814.htm", "title": "\"Kvar novaj grandaj inventoj\" de Ĉinio丨Sperto pri  vojaĝo je 350 km/h", "published": "2025-10-27 00:00:00", "content_text": "Mi ankoraŭ klare memoras la unuan fojon, kiam mi eniris la altrapidan trajnon (HSR)\n\nFuxing\n\nel Pekino al Ŝanhajo. Ĉio estis tute malsama ol mi imagis pri \"trajno\": Nenia bruo, nenia skuado, nenia odoro de oleo. Dum kurado de la trajno, la ekrano montris 350 km/h -- la plej alta komerca rapido en la mondo. Tra la fenestro, la pejzaĝo flugas tiel rapide, ke la okuloj ne povis sekvi. Mi rimarkis, ke mi ne nur vojaĝas inter du urboj, sed ankaŭ malkovras la krean potencon de moderna Ĉinio. Tiam mi komprenis, kial ĉinoj nomas altrapidan trajnon kiel unu el siaj \"kvar novaj grandaj inventoj\".\n\nMirinda rapido kaj skalo\n\nLa evoluado de ĉina altrapida fervojo estas rakonto pri rapido, skalo kaj strategia perspektivo. En 2008, kiam la linio inter Pekino kaj Tjanjin ekfunkciis, Ĉinio havis nur 120-kilometran altrapidan fervojon. Sed antaŭ la fino de 2015, tiu nombro kreskis al 19 000 km, igante Ĉinion la plej granda fervojreto en la mondo. Ĝis 2020 ĝi atingis 38 000 km, kaj en 2024 -- 48 000 km. La reto \"ok vertikalaj kaj ok horizontalaj linioj\" jam finiĝis je pli ol 81.5%, konektante 19 grandajn urbozonojn. Laŭ la Ministerio pri Transporto, ĝis la fino de 2025 la tuta longeco atingos ĉirkaŭ 50 000 km, pli ol 70% de la tutmonda, kaj la celo por 2035 estas 70 000 km.\n\nTiu densa sistemo ne nur senĉese rompas rekordojn pri rapido kaj teknologio, sed ankaŭ fariĝis fundamenta parto de la moderna vivo por cent milionoj da homoj. Nuntempe pli ol triono de ĉinaj provincoj jam atingis la celon \"ĉiu urbo havas altrapidfervojan stacion\", kaj la reto kovras 97% de urboj kun pli ol 500 000 loĝantoj. Ĉiutage 10 000 trajnoj ekveturas, transportante ĉirkaŭ 16 milionojn da pasaĝeroj, kun akumulita pasaĝernombro superanta 22.9 miliardojn -- senprecedenca atingo en la historio de la monda transportado.\n\nAltnivela teknologio kaj supera memstareco\n\nAntaŭ malpli ol 12 jaroj, Ĉinio devis importi teknologion el Japanio, Germanio kaj Francio. Sed nun ĝi tute posedas la tutan produkt-ĉenon -- de dezajno ĝis konstruado -- kaj fariĝis mondgvidanto laŭ rapideco kaj skalo. La linio inter Pekino kaj Ŝanhajo (1 318 km) estas tipa ekzemplo: Iam necesis pli ol 10 horoj per trajno aŭ 2 horoj per aviadilo (plus tempo por transporto kaj kontroloj) sed nun nur 4.5 horoj en komforta kaj trankvila spaco.\n\nEn julio ĉi-jare en la 17-a Internacia Ekspozicio pri Modernaj Fervojaj Teknologioj kaj Ekipaĵoj, Ĉinio lanĉis la modelon CR450, 10% pli malpeza, 22% malpli da aerrezisto, 20% malpli da energikonsumo, sed kun 4% pli granda potenco. Ĝi celas komercan rapidon de 400 km/h, fariĝinte la plej rapida trajno en la mondo. La sistemo funkcias stabile de la dezerto de Xinjiang ĝis neĝa Harbino, montrante superan rendimenton kompare kun Japanio kaj Eŭropo. Ĉinio ankaŭ estas la unua lando, kiu funkciigis komerce altrapidan magnetan trajnon (\n\nmaglev\n\n) -- sur la linio inter Longyang kaj Pudong-flughaveno (30 km distance, 430 km/h) ekde 2004. Nun la lando esploras\n\nmaglev\n\nje 600 km/h kaj eĉ testas super-\n\nmaglev\n\n-teknologion celantan 1 000 km/h.\n\nLa ĉina trajno estas ne nur pli rapida, sed ankaŭ pli inteligenta. Laŭ Li Guohua, direktoro de la granda datum-centro de la Ĉina Fervoja Scienca Instituto, Ĉinio konstruis la unuan inteligentan sistemon de altrapida trajno en la mondo, kun tri pilieroj: Inteligenta konstruo, ekipaĵo kaj prizorgo. La kontrolsistemo -- la \"cerbo\" de la fervojo -- ebligas aŭtomatan veturadon je 350 km/h per la satelita sistemo, kaj subtenas ĝis 400 km/h. En la estonteco Ĉinio plue aplikos artefaritan intelekton (AI), Interreton de Aĵoj (IoT), grandajn datumarojn kaj nuban komputadon, por krei pli sekuran, ŝpareman kaj verdan transportadon.\n\nPli ol transporto -- motoro de evoluo\n\nLa ĉina altrapida fervojo ne nur alportas komforton al pasaĝeroj, sed ankaŭ rearanĝas la tutan ekonomian spacon de la lando. Danke al la densa reto, la tiel nomataj \"unu-horaj ekonomiaj cirkloj\" formiĝis en regionoj kiel Pekino-Tianjin-Hebei, Ŝanhajo-Hangzhou-Nankino kaj Kantono-Shenzhen-Hongkongo. Fakuloj nomas tion \"efiko de altrapida radiado\" -- kiam entreprenoj, laborforto kaj kapital-fluoj povas moviĝi kun senprecedenca rapideco. Multaj linioj, kiel tiu inter Pekino kaj Ŝanhajo, tiu inter Kantono kaj Shenzhen kaj tiu inter Chengdu kaj Chongqing, funkcias kun frekvenco de ĉiu 15 minutoj -- komparebla kun metroaj sistemoj en grandaj urboj.\n\nLaŭ taksoj, ĉiu investo de 100 milionoj da juanoj en altrapida fervojo povas krei pli ol 1 miliardon da juanoj da produkta valoro por rilataj industrioj kiel konstruado, metalurgio kaj maŝinkonstruado, kaj samtempe generi pli ol 600 novajn laborpostenojn. Kiam la reto de altrapidaj trajnoj estos kompleta, urbaj areoj ene de 500 km estos konektitaj per vojaĝoj de nur 1-2 horoj; ene de 1 000 km, tagaj ir-revenaj vojaĝoj fariĝos kutimaj; kaj eĉ ene de 2 000 km oni povos veturi nokte -- malfermante novan urboevoluan modelon, kie interregiona moviĝo estos tiel facila kiel loka transporto.\n\nLa ekonomia efiko de altrapida fervojo estas eksterordinare evidenta. Esploroj montras, ke ĉiu jaro altrapida fervojo povas stimuli kreskon de MEP je 1-1.5%. Ekzemple, la linio inter Hangzhou kaj Taizhou post du jaroj de funkciado kontribuis al 2% de kresko de MEP, 3% de novaj laborpostenoj kaj 4% de turisma kresko en la regiono. Dume, la linio inter Ŝanhajo kaj Hangzhou altiras pli ol 3 000 miliardojn da juanoj de MEP, krei 1.2 milionojn da laborpostenoj, kun ekonomia efiko trioble pli ol la komenca investa kapitalo.\n\nVerda vivstilo de moviĝo\n\nLa plej profunda impreso, kiun lasas la ĉina altrapida fervojo, estas ĝia silento, ekologieco kaj efikeco. Rilate energion, ĝi konsumas nur 18% de la energio de aviadilo kaj duonon de tiu de buso por la sama distanco de 100 km per pasaĝero. Pri ter-uzo, altrapida fervojo postulas nur 50% de la spaco de kvar-linia aŭtovojo kaj nur 10% por sama transporta kapacito. Rilate al mediprotektado, la karbondioksida emisio de altrapidaj trajnoj estas nur 6% de tiuj de aviadiloj kaj 11% de aŭtoj.\n\nEn la kunteksto de la ĉina celo \"karbone neŭtrala en 2060\", altrapida trajno fariĝis piliero de la verda transporta strategio. Modernaj stacioj estas ekipitaj per sunpaneloj kaj energi-reakira teknologio. Altrapida trajno ne estas nur transportilo, sed ankaŭ formanto de nova vivstilo: Familioj por semajnfinaj vojaĝoj, studentoj hejmen-revenantaj, komercistoj farantaj retajn kunsidojn en la trajno -- ĉio en trankvila, komforta kaj fidinda medio, kie la vojaĝo mem fariĝis ĝuo.\n\nIri eksteren -- \"Vizitkarto\" de moderna Ĉinio\n\nLa ĉina altrapida fervojo fariĝis ne nur simbolo de nacia progreso, sed ankaŭ \"teknologia vizitkarto\" sur la monda scenejo. En la insulo Javo (Indonezio), la trajno \"Whoosh\" inter Ĝakarto kaj Bandung -- kunlabora projekto inter Ĉinio kaj Indonezio -- ekfunkciis la 17-an de oktobro 2023, servante pli ol 10 milionojn da pasaĝeroj post nur unu jaro. Ĝi estas la unua projekto pri altrapida trajno tutmonde tute realigita per ĉinaj teknologioj, normoj kaj ekipaĵoj, kun trajnoj adaptitaj al la loka klimato kaj topografio. Danke al tio, la vojaĝtempo reduktiĝis de pli ol tri horoj al nur 40 minutoj.\n\nKrom Indonezio, la ĉina reto de altrapidaj trajnoj etendiĝas al linioj kiel tiu inter Ĉinio kaj Laoso, tiu inter Ĉinio, Kirgizio kaj Uzbekio, kaj pluraj projektoj en Tajlando, Saud-Arabio, Hungario kaj Serbio. Ĉinio jam kunlaboras kun pli ol 40 landoj en planado, dezajno, konstruado kaj prizorgo de fervojoj, fariĝinte gvidanto en difinado de tutmondaj normoj. Ene de la iniciato \"La Zono kaj Vojo\", ĉinaj altrapidaj trajnoj ne nur transportas varojn, sed ankaŭ scion, administran sperton kaj spiriton de kungajna kunlaboro. De Ĝakarto ĝis Laoso, de la Centra Azio ĝis Afriko, la \"altrapida silka vojo\" de la 21-a jarcento iom post iom formiĝas al simbolo de teknologia forto kaj tutmonda konektiĝo de Ĉinio.\n\nFino de vojaĝo -- komenco de perspektivo\n\nKiam la trajno malrapide eniras la stacion Hongqiao de Ŝanhajo, la ekrano ankoraŭ montras 350 km/h antaŭ ol malrapidiĝi. Ĉirkaŭe, pasaĝeroj trankvile legas aŭ rigardas siajn telefonojn -- neniu miras. Por ĉinoj, 350 km/h jam fariĝis ordinara ritmo de moderna vivo. Sed por mi, fremdulo loĝanta ĉi tie, ĝi restas moderna miraklo, pruvo de longa perspektivo kaj senlaca novigo de la lando.\n\nDum Ĉinio jam iris tre fore sur la vojo de altrapida fervojo, en mia patrujo Vjetnamio la nord-suda projekto de altrapida trajno por ĉirkaŭ 1 541 km, inter Hanojo kaj Ho Chi Minh, estis ĵus aprobita. Ĝi inkluzivos 23 pasaĝerstaciojn kaj 5 varstaciojn, kun totala investo de ĉirkaŭ 67 miliardoj da usonaj dolaroj. En la projekto komenciĝos konstruado en 2026 kaj celante kompletiĝos ĉirkaŭ 2035. Dum konstruado, ĝi estas atendata kontribui por plia 1% de MEP jare. Oni esperas, ke post ĝia funkciigo, ĝi -- kiel en Ĉinio -- malfermos novan ĉapitron de daŭripova evoluo por Vjetnamio.\n\nMi rememoras la koncepton de la \"kvar novaj grandaj inventoj\" de Ĉinio: Altrapida fervojo, poŝtelefona pago, reta aĉetado kaj kunlueblaj bicikloj. Inter ili, la altrapida fervojo estas tiu, kiun oni povas percepti per ĉiuj sensoj: Rapido, glateco, precizeco kaj sento de konekto. Se la antikvaj kvar inventoj iam formis la mondon, tiam hodiaŭ la altrapida fervojo estas la maniero, per kiu Ĉinio redifinas la vorton \"invento\" en la moderna epoko -- kie teknologio signifas ne nur rapidecon, sed ankaŭ fidon por la estonteco.\n\nVerkis Bui Hai Mung\n\n<span style=\"font-family: \"times new roman\"; font-size: 20px;\">Kia estos la 15-a Kvinjara Plano? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/27/content_118152995.htm", "title": "Malnova metio de prilaborado de arĝentaĵoj kaj kupraĵoj fariĝis \"ora ŝlosilo\"", "published": "2025-10-27 00:00:00", "content_text": "La teknikoj pri arĝenta kaj kupra prilaborado kaj orumado en Huangzhong, Qinghai, nordokcidenta Ĉinio, havas historion de pli ol jarcento. En 2011 la metio estis enskribita en la nacia listo de nemateria kultura heredaĵo de Ĉinio. En 2021 la distrikto Qixia de la urbo Nankino de la provinco Jiangsu donis subtenon al Huangzhong, planante kamparan revivigon per tiu ĉi metiarto kaj establis etnan metiartan bazon en la loko laŭ la modelo \"akcia kooperativo inter bazo kaj familioj\". Preskaŭ 40% el pli ol 400 lokanoj pliigis sian enspezon kaj riĉiĝis.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/28/content_118143621.htm", "title": "Kial Ĉinio povas provizi malmultekostan elektron al 1.4 miliardoj da loĝantoj?", "published": "2025-10-28 00:00:00", "content_text": "Ĉinio estas la plej granda konsumanto de elektro en la mondo, kun enorma postulo venanta de hejmaj konsumantoj kaj la \"monda fabriko\". Kiel ĝi kapablas plenumi tiun postulon per stabila kaj relative malmultekosta elektroprovizo? La kialo kuŝas en unika elektra sistemo kun rimarkindaj trajtoj.\n\nKiam oni parolas pri la grandiozaj projektoj de Ĉinio, la projekto Sud-norda Akvotransigo ĉiam estas temo nemankebla. Tiu ĉi projekto de la jarcento, kiu transportas akvon abunde haveblan en la sudo al la seka nordo, montras la ambicion kaj saĝon de Ĉinio pri solvo de la neegala distribuado de resursoj. Tamen, malmultaj scias, ke sub la interplektitaj kanaloj funkcias ankoraŭ pli vasta \"energiotransiga reto\", kiu sendas lumon senĉese el la okcidento al la prosperaj urboj en la oriento. Tio estas unu el la kernaj sekretoj, kiuj ebligas al Ĉinio provizi stabilan kaj malmultekostan elektron al siaj 1.4 miliardoj da loĝantoj, kun la totala nacia produktado de elektro unuafoje superanta 10.08 dulionojn da kilovathoroj (Kwh) en 2024.\n\nProduktkvantoj de ĉefaj energiproduktoj en Ĉinio 2024. Fonto:\n\nĈina Energidatuma Raporto 2025\n\nLa projekto Okcident-orienta Elektrotransigo -- la elektra versio de la projekto Sud-norda Akvotransigo\n\nSimile al la projekto Sud-norda Akvotransigo, la energiaj resursoj kaj postuloj de Ĉinio geografie distribuiĝas neegale. Grandegaj karbominejoj situas en la nordo, ekzemple Shanxi, la Interna Mongolio kaj aliaj. Abundaj akvoenergiaj resursoj estas en la sudo, ekzemple Sichuan, Yunnan kaj vastaj vent- kaj sunenergiaj bazoj troviĝas en la maldense loĝataj dezertoj de la okcidento. Dum tio, la plej granda postulo pri elektro venas de la ekonomiaj, industriaj kaj dense loĝataj regionoj en la orienta kaj suda marbordo, ekzemple Pekino, Ŝanhajo, Kantono. La distanco inter tiuj regionoj havas milojn da kilometroj. Kun ordinara transiga teknologio, tia longdistanca transporto de elektro kaŭzus grandegan perdon de energio kaj estus neekonomia.\n\nPor solvi tiun fundamentan kontraŭon, Ĉinio konstruis la strategian projekton Okcident-orienta Elektrotransigo, kies ĉefa teknologia ilo estas la Ultra-alta tensio (UHV). Ĝi estas subtenata de giganta elektra reto, kun totala investo de 608.3 miliardoj da juanoj en 2024.\n\nLa ultra-alta tensio estas ofte priskribata kiel \"altrapida aŭtovojo de elektrotransigo\", kapabla transdoni kurenton je 1 000 kV aŭ pli por alterna kurento, kaj je ±800 kV aŭ pli por rekta kurento. Por komparo, la hejma elektra tensio estas kutime 220V. En mia lando Vjetnamio, la transdona linio de 500kV jam estas konsiderata \"alta tensio\", dum UHV estas duoble aŭ eĉ pli alta. Ĉi tiu teknologio solvis mondan problemon de grandegaj energiaj perdoj ĉe longdistanca transdono. Unu UHV-rekta kurentlinio povas liveri la jaran elektrouzon de tuta metropolo, kun tre malaltaj perdoj, rekte el la energibazoj en la okcidento al la orientaj urboj. Tio estas la fizika fundamento, kiu ebligas al Ĉinio optimumigi la energidistribuon sur nacia nivelo kaj konservi malaltan prezon de elektro.\n\nLa forta ŝanĝiĝo de energia strukturo\n\nSe la ultra-alta tensio estas la \"ĉefa arterio\" de la energi-sistemo, tiam la fonto de ĝia potenco estas la diversigita kaj rapide transformiĝanta energi-strukturo de Ĉinio.\n\n1. Karbo -- fundamento de malmultekosta elektro\n\nKvankam la verda transiro estas tutmonda konsento, karbo restas la ĉefa fonto de energio en la ĉina elektra sistemo, tamen, la tendenco ŝanĝiĝas. La proporcio de karbo en la primara energi-produktado malaltiĝis de 72.2% en 2015 al 53.2% en 2024, reduktis je 26.3% dum jardeko. Tamen, la kvanto de karbo-elektroproduktado pliiĝis, parte danke al la disvastigita uzo de hiperkrizaj karbaj centraloj, kiuj signife plialtigas la efikecon: malpli da karbo, pli da elektro, kaj malpli da poluado. Ĉi tiu ekspluatado de tradicia energio certigas energian sekurecon kaj samtempe kontrolas la produktadkostojn.\n\nĈina energi-strukturo 2015-2024. Fonto:\n\nĈina Energidatuma Raporto 2025\n\n2. Verda revolucio -- de helpa ĝis ĉefa forto\n\nParalele al la firmigo de la karba bazo, Ĉinio antaŭenigas la verdan energi-transiron kun senprecedenca rapido kaj amplekso. En 2024 la instalita kapacito de nefosiliaj energioj (inkluzive de akvo-, nukle-, vento-, kaj sunenergio) atingis 56.86% de la tuta nacia kapacito, unuafoje superante la termoelektron.\n\nLa produktado de pura elektro ankaŭ kreskis impone. En 2024 ĝi atingis 3.7 dulionojn da Kwh, 16.36% pli ol en la antaŭa jaro, kaj konsistigis 36.81% de la tuta produktado. Ventoenergio atingis 997.04 miliardojn da Kwh (pliiĝo de 12.5%) kaj sunenergio 839.04 miliardojn da Kwh (kresko de 43.6%), fariĝinte la ĉefaj kreskomotoroj. Kun la daŭra malaltiĝo de produktokostoj, tiuj fontoj en la estonteco povos ne nur bremsi, sed eĉ malaltigi la ĝeneralan prezon de elektro.\n\nDum mia tempo vivante kaj laborante en Ĉinio, mi havis la ŝancon viziti multajn provincojn kaj urbojn. Kio plej impresis min estis ne nur la viglaj metropoloj aŭ belaj naturaj pejzaĝoj, sed ankaŭ la revolucio de pura energio disvastiĝanta tra la tuta lando. En vastaj dezertoj en Gansu-provinco, kiuj iam ŝajnis nur sablaj kaj ventejaj, nun etendiĝas senfinaj kampoj de sunpaneloj, kaptantaj la lumon de la suno. Sur la ventaj stepoj en la Interna Mongolio, vicoj da gigantaj ventoturbinoj kunordigitaj rotacias, fariĝinte parto de la pejzaĝo. Reale atesti tiujn \"sunajn kampojn\" kaj \"ventajn arbarojn\" donis al mi profundan senton pri la skalo, rapideco kaj decidemo de Ĉinio en sia vojo al verda energio.\n\nNacia strategio kaj saĝa administrado\n\nKrom teknologio kaj resursoj, la stabileco kaj malalta prezo de elektro en Ĉinio devenas profunde de ĝia unika modelo de ŝtata mastrumado. La ĉefa reto de la ĉina elektra sistemo estas funkciigita de du gigantaj ŝtataj entreprenoj -- la Nacia Elektra Reto kaj la Suda Elektra Reto. Ĉi tiu altnivela centra administrado favoras unuigitan planadon kaj traregionan kunordigon, evitante la koston kaŭzitan de senorda merkata konkurenco. Tio klare montriĝas per la totala investo en novaj elektraj projektoj, kiu atingis 1168.7 miliardojn da juanoj en 2024, ebligebla nur per koncentrita ŝtata direkto. Fronte al la plej granda unueca elektra merkato en la mondo, la enorma skalo permesas disdividi la fiksajn kostojn de konstruado, operacio kaj bontenado, tiel malaltigante la prezon de elektro.\n\nUnu el la plej karakterizaj iloj de la ĉina sistemo estas ĝia preciza prezregulado, politika instrumento samtempe fleksebla kaj efika. Anstataŭ lasi la prezon tute al la merkato, la ŝtato aplikas celitajn prezpolitikojn. Por la hejmaj konsumantoj, la tavoligita tarifo estas vaste uzata:\n\n· 0.538 juanoj/Kwh por la unuaj 2 760 Kwh (baza nivelo),\n\n· 0.588 juanoj/Kwh por konsumo inter 2 761 kaj 4 800 Kwh,\n\n· kaj 0.838 juanoj/Kwh por la parto superanta 4 800 Kwh jare.\n\nĈi tiu mekanismo ne nur garantias bazan provizon je prefera tarifo, sed ankaŭ instigas al ŝparo de elektro. La homa dimensio de la politiko videblas en la regulo \"unu familio, multaj personoj\": Ekzemple, en Sichuan familio kun kvin aŭ pli da homoj rajtas je pli alta limo de la unua nivelo, kio signife reduktas kostojn. Dume, la industria sektoro profitas de du prezsistemoj, kie la kosto por elektra energio estas racie desegnita, servante kiel nerekta subvencio por konservi mondan konkurencpovon.\n\nLa kunfandiĝo inter ŝtata regulado kaj lertaj merkataj mekanismoj ebligas al Ĉinio samtempe garantii socian bonfarton kaj industriajn avantaĝojn, kio kreas la fundamenton por stabila kaj atingebla elektra sistemo.\n\nFronte al la interrompeco kaj nestabileco de vent- kaj sunenergio, Ĉinio antaŭenigas la konstruadon de inteligenta elektra reto. La rapida disvolviĝo de la kampo de energia stokado estas klara pruvo: Ĝis la fino de 2024 la instalita kapacito de novaj stokaj sistemoj (ĉefe baterioj) atingis 78.3 GW, unuafoje superante la kapaciton de pumpita hidra energio (58.5 GW).\n\nPer progresintaj induktoj, komunikaj kaj kontrolaj teknologioj, kun kreskanta stokkapacito, la inteligenta reto kapablas monitori la fluon de elektro en ajna tempo, flekseble ekvilibrigi provizon kaj postulon, efike sorbi kaj utiligi renovigeblan energion, certigante stabilan kaj ekonomian funkciadon de la sistemo eĉ sub kompleksaj kondiĉoj.\n\nForteco venas de harmonia kombino\n\nLa fakto, ke Ĉinio povas provizi malmultekostan elektron al 1.4 miliardoj da homoj, ne estas rezulto de unu sola miraklo, sed de harmonia kombino de multaj faktoroj. Ĝi baziĝas sur:\n\n· abundaj hejmaj karbaj resursoj kiel stabila fundamento;\n\n· alteg-tensia teknologio kaj masivaj infrastrukturaj investoj por venki geografian barilon;\n\n· fulmrapida energi-struktura transiro al puraj fontoj por kapti la verdan estontecon;\n\n· kaj altnivela nacia strategio por preciza regulado.\n\nTemas pri kompleksa sistemo, kiu profunde kombinas naturajn resursojn, teknikan novigon, nacian volon kaj merkatajn leĝojn. Ĝuste ĉi tiu efika funkciiga mekanismo subtenas la ĉiutagan vivon de la ĉina socio kaj la senĉesan antaŭeniron de ĝia ekonomia \"ŝipo\", trovante propran ekvilibron inter lumo kaj kosto.\n\nKvankam la lando ankoraŭ frontas defiojn pri karba poluado, ĝiaj progresoj en pura teknologio kaj sistema administrado provizas valorajn spertojn por multaj evoluantaj landoj.\n\nVerkis: Bui Hai Mung\n\n<span style=\"font-family: \"times new roman\"; font-size: 20px;\">Xi Jinping ĉeestos 32-an Kunvenon de Ekonomiaj Gvidantoj de APEK en Korea Respubliko - esperanto.china.org.cn</span>\n\nEl Popola Chinio", "author": "Bui Hai Mung", "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/29/content_118148850.htm", "title": "Videoludo akcelas vojaĝadon al Shanxi-provinco", "published": "2025-10-29 00:00:00", "content_text": "En 2024 aperis ĉina videoludo\n\nNigra mito: Wukong\n\n, kiu ne nur revigligis la intereson pri la tradicia ĉina kulturo, sed ankaŭ kaŭzis grandan alfluon de turistoj en Shanxi-provinco, riĉa je historiaj kaj kulturaj vidindaĵoj. La videoludo, inspirita de la klaskika romano\n\nPilgrimo al la Okcidento\n\nde Wu Cheng'en, prezentas multajn realajn historiajn lokojn, el kiuj 27 troviĝas en Shanxi.\n\nRevigligo de historia turismo\n\nLa efiko de la videoludo al la turismo en Shanxi estas granda. Dum la oktobra feria semajno en 2024, la provinco registris pli ol 7.84 milionojn da vizitantoj, konstatanta kresko je 46.9 % kompare kun la antaŭa jaro. La historiaraj lokoj, prezentitaj en la videoludo, ĝujis eĉ pli grandan atenton kaj havis 1.88 milionojn da turistoj.\n\nLa ŝtonkavernaro Yungang en Datong, unu el la plej konataj budhismaj skulptejoj en Ĉinio, registris kreskon de 114.8% nur en la unua feria tago.\n\nEta Okcidenta Ĉielo en Linfen, malpli konata budhisma templo, konstatas pliiĝon je 236% kompare kun la antaŭa jaro.\n\nNekonataj juveloj\n\nKvankam Shanxi estas mondkonata pro siaj vidindaĵoj kiel la antikva urbo Pingyao kaj grandaj budhismaj kavernoj, la nuna kultura evoluo rivelas ankaŭ multajn relative nekonatajn juvelojn:\n\nLa Templo de Eta Okcidenta Ĉielo situas en Linfen. Ĝi estas unu el la plej gravaj ekzemploj de antikva budhisma skulptarto en Ĉinio. La loko estas fama pro sia unika pendoskulpta tekniko, en kiu figuroj pendas. La skulptaĵoj estas konataj pro siaj subtileco, perfekta simetrio kaj forta religia simbolismo.\n\nLa Templo de Fera Budho troviĝas en Jincheng. Ĝi reprezentas la antikvan arton de feraj budhismaj figuroj en Ĉinio. Ili montras la superan teknikan lertecon de antikvaj skulptistoj. La figuroj estas kreitaj dum la dinastio Jin (1115-1234). La farbado kaj detaloj de la skulptaĵoj montras la inĝenion de tiamaj ĉinaj artistoj.\n\nLa Halo de Avalokiteŝvaro situas en Changzhi. Ĝi estas religia templo, kiu prezentas harmonian kunekziston de la tri ĉefaj filozofioj en Ĉinio: konfuceismo, budhismo kaj taoismo. La templo estas fama pro siaj koloraj skulptaĵoj, kiuj estas esprimo de disvolviĝo en la ĉina religia arto dum la dinastio Ming (1368-1644). La skulptaĵoj estas tre detale elfaritaj, kun glataj linioj kaj klare difinitaj formoj, kio montras la lertecon de la artistoj en tiu epoko.\n\nVideoludoj kiel nova kultura akcelilo\n\nLa sukceso de la videoludo pruvas, ke modernaj ciferecaj rimedoj povas efike revigligi interesiĝon pri la tradicia kulturo. Male ol pasintaj kulturaj evoluoj, kiuj plej ofte dependis de ŝtataj projektoj aŭ sciencaj esploroj, la nuna revigliĝo estas instigata de la ludindustrio, kiu celas dinamikan kaj engaĝitan publikon. La ludo mem proponas ne nur manipulajn spertojn, sed havas ankaŭ edukajn kaj historiajn erojn, kiuj kondukas la ludantojn al esplorado de la realaj lokoj kaj ilia kultura fono. La formo de \"ludbazita kulturesploro\" eble estos modelo por aliaj regionoj en Ĉinio kaj aliaj landoj, kie historia turismo povas esti vigligata per ciferecaj rimedoj.\n\nPerspektivoj de kultura evoluo\n\nShanxi, longe konsiderata kiel relative periferia ĉina provinco, nun havas unikan ŝancon por prezenti sin kiel gravan kulturhistorian lokon. La kombinaĵo el cifereca teknologio, ludbazita rakontado kaj pliigita internacia direktiĝo helpas la evoluon de la provinco ne nur el turisma, sed ankaŭ el kultura vidpunkto.\n\n(el\n\nMONATO\n\n)\n\nVerkis Wei Yubin (Jado)\n\n<span style=\"font-family: \"times new roman\"; font-size: 20px;\">Xi Jinping ĉeestos 32-an Kunvenon de Ekonomiaj Gvidantoj de APEK en Korea Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/30/content_118150237.htm", "title": "Komuna Voko", "published": "2025-10-30 00:00:00", "content_text": "", "author": null, "categories": ["Videoj"], "audio_links": null}
{"url": "http://esperanto.china.org.cn/2025-10/30/content_118150250.htm", "title": "Pekina Internacia Fotografia Semajno 2025: \"Bildoj: Civilizacio kaj nova kvalito\" kunligas la mondon", "published": "2025-10-30 00:00:00", "content_text": "La Pekina Internacia Fotografia Semajno estas festo de bilda arto, kiu ĉiujare okazas aŭtune en Pekino. Ĝi estas kvazaŭ vasta fenestro, tra kiu la rakontoj de ĉinaj bildoj iras al la mondo, kaj la diversaj kulturoj de la mondo kuniĝas ĉi tie. Ĉi-jare la evento okazas de la 18-a ĝis la 27-a de oktobro 2025 kun la temo \"Bildo: Civilizacio kaj nova kvalito\", alfrontas la transformon de la bilda industrio kaŭzitan de la novkvalitaj produktfortoj de artefarita intelekto (AI) kaj cifereca teknologio.\n\nLa ĉefa ekspoziciejo estas la Ĉina Jarcenta Monumento. La skalo de la ekspozicio estas senprecedenca. Ĝi kunigas preskaŭ 5 000 fotojn el 26 landoj kaj regionoj kaj inkludas proksimume 50 temajn ekspoziciojn kun granda profundo kaj amplekso, liverante al spektantoj artan vojaĝon trans geografiaj kaj kulturaj limoj. Krom sia grandioza amplekso, la fotografia semajno havas tre klaran apartaĵon, speciale kreante sekciojn kaj forumojn pri artefarita intelekto (AI) kaj cifereca teknologio. Per serioj da eventoj kiel \"Bildo: Pekina dialogo\", la semajno profunde pridiskutas kiel AI transformas la manierojn krei, interpreti kaj disvastigi bildojn, montrante la plej freŝajn rezultojn de la kuniĝo inter scienco kaj arto.\n\nKrome, ĉi-jara semajno emfazas ankaŭ la socian valoron kaj homan zorgon de fotografio. Ekzemple, la tre laŭdata ekspozicio \"Ĉinaj sovaĝbestaj fotoj\" ne nur montras la riĉan biodiversecon de Ĉinio, sed ankaŭ per la potenco de bildoj transdonas al la publiko la ideon de mediprotekto. Samtempe, en la ekspozicio \"Harmonio, arto\" okazis naŭ specialaj prelegoj, kiuj donis al fotografi-amantoj, eminentaj fotistoj kaj fakuloj el la tuta mondo valoran ŝancon por rekta interŝanĝo, tiel forte stimulante dividojn kaj inspirojn.\n\nLa Pekina Internacia Fotografia Semajno 2025 estas ampleksa platformo por pensigo, por ligi la pasintecon kun la estonteco, kaj por konstrui ponton inter Ĉinio kaj la mondo. Per sia profunda temo, granda skalo kaj avangardaj esploroj, ĝi plene montras la potencan ligforton de bildoj kiel universala lingvo de la homaro.\n\nVerkis Bui Hai Mung\n\n<span style=\"font-family: \"times new roman\"; font-size: 20px;\">Videoludo akcelas vojaĝadon al Shanxi-provinco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/30/content_118150740.htm", "title": "Renkontiĝis ĉina prezidanto Xi Jinping kaj usona prezidento Donald Trump en Korea Respubliko", "published": "2025-10-30 00:00:00", "content_text": "La 30-an de oktobro ĉina prezidanto Xi Jinping renkontiĝis kun usona prezidento Donald Trump okaze de la 32-a Kunveno de Ekonomiaj Gvidantoj de Azi-Pacifika Ekonomia Kunlaboro (APEK) en la Korea Respubliko.\n\nEn la renkontiĝo Xi Jinping diris, ke estas normale, ke la du ĉefaj ekonomioj de la mondo havu konfliktojn de tempo al tempo. La disvolviĝo de Ĉinio ne kontraŭdiras la vizion \"refari Usonon granda\" proponitan de usona prezidento Donald Trump. Xi diris, ke li kaj Donald Trump gvidu la direkton de duflankaj rilatoj kaj kunlaboru por plenumi pli gravajn, praktikajn kaj utilajn aferojn.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Kial Ĉinio povas provizi malmultekostan elektron al 1.4 miliardoj da loĝantoj? - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/30/content_118153010.htm", "title": "Potala Palaco refarbata", "published": "2025-10-30 00:00:00", "content_text": "Lastatempe komenciĝis la ĉiujara farbado de la Potala Palaco en Xizang. Laborantoj kaj volontuloj miksas farbmaterialojn laŭ tradiciaj receptoj, filtras ilin kaj poste ŝprucas ilin sur la murojn de la Potala Palaco, igante la konstruaĵon pli bela.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/31/content_118152411.htm", "title": "Mia vizito al Korea Popol-Demokratia Respubliko", "published": "2025-10-31 00:00:00", "content_text": "Inter la 7-a kaj la 14-a de oktobro mi estis en la Korea Popol-Demokratia Respubliko (KPDR), neformale konata Nord-Koreio. Ĝi estas tre malmulte komprenata lando, kiu pro tio fariĝis preferata celo de konspiroj kaj sensacio. Ĉi tiu mistera etoso, kune kun malnovaj rakontoj pri malriĉeco, aŭtoritatismo kaj trudlaboro, profundigas antaŭjuĝon kontraŭ la lando, kiu ekde sia fondiĝo firme batalas por sia rajto ekzisti, malgraŭ la internaciaj embargoj truditaj de la grandaj potencoj, kaj evoluas celante memsufiĉon.\n\nArtfajraĵoj pompis dum prezentado de gimnastiko kaj performartoj la 9-an de oktobro\n\nLa reala lando, tre malsama ol tiu montrita en interreto\n\nDum la busvojaĝo de la flughaveno al la hotelo, mi estis mirigita de la belaj pejzaĝoj ĉirkaŭ la aŭtovojo. Unue la rizkampoj sub antaŭvesperiĝa lumo, kun kamparanoj farantaj la lastan rikolton de la jaro, antaŭ la alveno de vintro. Poste, nova kvartalo konstruita en la ĉirkaŭaĵoj de la ĉefurbo, Pjongjango, kun novaj apartamentaj konstruaĵoj kaj rilata infrastrukturo. Mi vidis viglan urbon, kun homoj kaj veturiloj sur la stratoj kreante etoson, kiu memorigis min pri la islanda ĉefurbo Rejkjaviko, kiam mi vizitis ĝin en 2013. Ĝi estas ĉefurbo senkaosa, sed plena je socia vivo, sen grandaj amasiĝoj nek trafikŝtopiĝoj.\n\nSceno de la ĉiutaga vivo en Pjongjango: homoj vivas trankvile kaj sekure.\n\nMatene de la 9-a de oktobro, mi promenis sur la stratoj en la ĉirkaŭaĵo de mia hotelo. Mi vidis la ĉiutagan vivon proksime de la apuda malsanulejo, la ĉefa trajnostacidomo kaj loka metroa stacio. Novaj kaj malnovaj veturiloj pasis senĉese, kun malnovaj tramoj similaj al tiuj en Minsko, sed ankaŭ kelkaj novaj, kiuj atestas malrapidan renovigon de la tramaro. Atentigis min la pureco de la stratoj kaj la zorgemo de la loĝantaro pri la publikaj havaĵoj. En la aŭtuno folioj defalas de la arboj senĉese, sed ĉiam estas iu loĝanto kolektanta la foliojn antaŭ sia loĝejo por teni la trotuaron pura. La stratoj estas ofte lavataj, same kiel en Pekino. Neniu ĵetas rubon surteren.\n\nLa pli malnovaj loĝkonstruaĵoj tre similas al tiuj en Pekino, sed konservas la originan fasadon kaj ĉiuj estis riparitaj kaj farbitaj antaŭ nelonge, kio donas al ili pli belan kaj unuforman aspekton. Krome, koreoj kutimas planti florojn sur la balkonoj de siaj apartamentoj, lasante la pejzaĝon eĉ pli bela.\n\nTute detruitaj de bombado de Usono dum la korea milito, la urboj de KPDR estis tute rekonstruitaj, sub la gvido de prezidanto Kim Il Sung kaj kun subteno de Sovetio kaj aliaj socialismaj landoj dum la malvarma milito. Pro tio, Pjongjango ĝenerale konservas la sovetian estetikon de tiu periodo, kio donas al ni la senton esti en scenejo de historia filmo. Sed la novaj konstruaĵoj starigitaj en la lastaj jaroj kontrastas kun la estetiko de la pasinteco, anoncante rapidan modernigon, kiun la Okcidento ignoras.\n\nJuche-ideo, ideologia bazo de nacia projekto\n\nMi iris al KPDR por partopreni en la Internacia Seminario pri Juche-ideo, evento, kiu kunigas tutmondajn fakulojn, kiuj sin dediĉas al ĉi tiu temo. Mi ne iris tien por prelegi, sed por lerni, kaj mi estas tre dankema pro ĉi tiu valora ŝanco donita al mi de la Korea Asocio de Sociaj Sciencistoj kaj de la brazila Stud-Centro pri Juche-ideo. La granda ideo Juĉe, evoluigita de Kim Il Sung, estas la filozofia bazo de la regado de KPDR, bazita sur la principoj de politika sendependeco, ekonomia memsufiĉo kaj kapablo je memdefendo. Lando, kiu ne observas tiajn principojn estas iagrade limigita en sia kapablo aŭtonome regi sin.\n\nPopolanoj paradis la 11-an de oktobro, dum aliaj homoj sur placo kreis bildojn per koloroj. (Foto: KCNA)\n\nLa klopodado pri ekonomia memsufiĉo instigis la industrian kaj teknologian evoluon: En mia hotelĉambro, fridujo kaj televidilo estis faritaj de loka firmao, same kiel la manĝaĵoj kaj prihigienaj produktoj disponeblaj al mi. Dume Brazilo, kiu en la 1980-aj jaroj havis proprajn teknologiojn kaj markojn por fari kaj eksporti tiajn produktojn, hodiaŭ tute dependas de eksterlandaj kompanioj.\n\nDum miaj tagoj en la lando, mi rimarkis la popularecon de saĝtelefonoj inter la koreoj. Ili ĉiuj estas de lokaj markoj, kiel Arirang, Pjongjango, Hwawon kaj aliaj, kaj la aparatoj, kiujn mi provis, surprizis min, ĉefe pro la kvalito de la kameraoj. KPDR ankaŭ havas sian propran sistemon de pago per poŝtelefono, la elektronika monujo Samhung, korea apo simila al la ĉina Alipay, kiu estas tre populara en la lando, sed ne povas esti uzata de fremduloj. La lando ankaŭ evoluigis sian propran kompleton de apoj por sociaj retejoj, ludoj kaj aliaj servoj.\n\nFestado de 80-jariĝo de la Korea Laborista Partio (KLP)\n\nDum mia restado en la lando, okazis eventoj celebre al la 80-a datreveno de la fondo de la Korea Laborista Partio (KLP), kiu regas la landon helpe de aliaj du partioj, la Chondoisma Partio kaj la Soci-Demokrata Partio, kaj la delegacioj, kiuj estis en Pjongjango por la Internacia Seminario pri Juche-ideo, estis ĉiuj invititaj partopreni en la celebrado. En tiu sama tago, ni iris al la stadiono 1-a de Majo por spekti grandan prezenton de gimnastiko kaj prezentartoj. De mia sidloko mi povis vidi la gvidanton de la lando, Kim Jong-un, akompanata de alilandaj altranguloj, kiuj estis tie por la celebrado.\n\nEksterlandanoj fotas kaj filmas militistan paradon. Depost la disfalo de Sovetio, disvolvi la kapablon je memdefendo fariĝis la prioritato de KPDR.\n\nAtentigis min la ludado, fare de orkestro, de\n\nLa Internacio\n\ntuj post la inaŭgura parolo. La publiko plenpulme kantis ĝin. Dum dek jaroj loĝanta en Ĉinio, mi neniam vidis ĉi tiun kanton esti ludata en oficiala evento. Sekve komenciĝis tre bela prezento, kiu reliefigis la direkton de la artoj en la lando: La malnova kultura tradicio ne nur estis konservita, sed ankaŭ transformita en engaĝitan arton, kiu gloras la laboristojn, la nacian unuecon kaj la valorojn de socialismo.\n\nLa 10-an de oktobro, datreveno de la fondiĝo de KLP, okazis la plej grava evento: Militista parado sur la placo Kim Il Sung, en kiu la Popola Armeo de Koreio elmontris la kapablojn de siaj soldatoj kaj parton de siaj armiloj, inkluzive de senpilotaj aviadiloj, hipersonaj misiloj kaj interkontinentaj balistikaj misiloj. Refoje ni vidis Kim Jong-un, kaj li fakte venis tre proksime al ni salutante homojn per mansvingo post la parado. Sekvatage ni revenis al la sama placo por spekti amasparadon celebrantan la progresojn atingitajn en la lasta kvinjara plano kaj sekve mirindan prezenton per torĉoj.\n\nĈu ŝanĝiĝas strategio de komunikado de la lando kun la mondo?\n\nLa etoso de mistero kaj la konspiroj konstruitaj ĉirkaŭ KPDR devenas de la profunda internacia izoligo de la lando post la disfalo de Sovetio. Sen scii detalojn pri tio, kio okazas tie, homoj inventas ilin, kaj la politika propagandmaŝinaro de la Okcidento lerte profitas de tio. Dume la traŭmato kaŭzita de sangaj militoj kaj la brutaleco de fremda imperialismo estigis malfidon, kiu rezultis en rigora kontrolado de la agoj de fremduloj en la lando, inkluzive de la cirkulado de publikaĵoj kaj fotoj.\n\nNovaj kaj modernaj kvartaloj aktualigas la urban pejzaĝon de Pjongjango. Ĉu prognozo de aktualigo de komunika strategio?\n\nSed la eksterlandanoj, kiuj estis kun mi en la lando ĉi-foje -- kelkaj en rilatoj kun KPDR jam de pli ol jardeko -- sentis ion malsaman: Ni eĉ sentis nin instigitaj fari fotojn kaj videojn kaj dividi ilin kun la mondo. Oni eĉ permesis (kaj rekomendis) al ni kunporti poŝtelefonojn al la eventoj priskribitaj supre, io neniam antaŭe okazinta en la lando! Ĉu ni estis atestantoj de ŝanĝiĝo en la internacia komunikada strategio de KPDR? Tiu demando ofte aperis en neformalaj interparoloj inter la eksterlandaj delegitaroj dum la semajno, sed ĉi tiun temon mi pli detale diskutos en mia venonta artikolo pri KPDR.\n\nVerkis kaj fotis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Renkontiĝis ĉina prezidanto Xi Jinping kaj usona prezidento Donald Trump en Korea Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/31/content_118152431.htm", "title": "Xi Jinping alvokas stabilan antaŭeniron de ĉin-usonaj rilatoj", "published": "2025-10-31 00:00:00", "content_text": "La 30-an de oktobro ĉina prezidanto Xi Jinping intervidiĝis kun usona prezidento Donald Trump okaze de la 32-a Kunveno de Ekonomiaj Gvidantoj de Azi-Pacifika Ekonomia Kunlaboro (APEK) en la Korea Respubliko.\n\nEn la intervidiĝo Xi Jinping diris, ke Ĉinio kaj Usono devas certigi la stabilan antaŭeniron de la giganta ŝipo de la ĉin-usonaj rilatoj. Xi Jinping diris, ke de post la reelektiĝo de Trump, ili telefone konversaciis tri fojojn, interŝanĝis plurajn leterojn kaj konservis striktan kontakton.\n\nXi Jinping diris, ke sub ilia komuna gvido, la ĉin-usonaj rilatoj ĝenerale restis stabilaj, kaj ke antaŭ kelkaj tagoj, en la nova konsiliĝo en Kuala-Lumpuro, Malajzio, la ekonomiaj kaj komercaj teamoj de la du landoj atingis bazan konsenton pri traktado de respektivaj gravaj zorgoj, kio liveris la necesajn kondiĉojn por la hodiaŭa renkontiĝo. Li diris, ke pro malsamaj naciaj kondiĉoj, la du flankoj ne ĉiam konsentas unu kun la alia, kaj estas normale, ke de tempo al tempo estas malakordo inter la du ĉefaj ekonomioj de la mondo.\n\nLi diris, ke Ĉinio kaj Usono devas kune labori por plenumi pli grandajn kaj konkretajn aferojn por la bono de si kaj la tuta mondo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Renkontiĝis ĉina prezidanto Xi Jinping kaj usona prezidento Donald Trump en Korea Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/31/content_118152782.htm", "title": "Xi Jinping faris proponojn pri konstruado de azi-pacifika komunumo", "published": "2025-10-31 00:00:00", "content_text": "La 31-an de oktobro ĉina prezidanto Xi Jinping partoprenis en la 32-a Kunveno de Gvidantoj de la Azi-Pacifika Ekonomia Kunlaboro (APEK) kaj faris gravan paroladon. Li prezentis kvin proponojn pri antaŭenigo de universale profita kaj inkluziva ekonomia tutmondiĝo kaj konstruado de la azi-pacifika komunumo.\n\nLi alvokis kunajn klopodojn por protekti multflankan komercan sistemon, konstrui malferman regionan ekonomian medion, konservi la stabilecon kaj glatan fluadon de industriaj kaj proviz-ĉenoj, progresigi ciferecigon kaj verdigon de komerco kaj antaŭenigi universale profitan kaj inkluzivan disvolviĝon.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Xi Jinping alvokas stabilan antaŭeniron de ĉin-usonaj rilatoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-10/31/content_118153020.htm", "title": "Ĉinaj brodaĵoj admirataj de Xi Jinping", "published": "2025-10-31 00:00:00", "content_text": "Kiam ĉina prezidanto Xi Jinping inspektis diversajn lokojn, li plurfoje laŭdis tradiciajn teksajn kaj brodajn teknikojn kun ĉinaj trajtoj.\n\nLa brodaĵo de Suzhou, kun sia gracia kaj delikata beleco kaj la historio daŭranta pli ol 2 000 jarojn, estis enmetita en la liston de nemateria kultura heredaĵo de Ĉinio en 2006.\n\nLa farado de la brokaĵo de li-etno estas nacia nemateria kultura heredaĵo kaj estas konata kiel \"vivanta fosilio\" en la ĉina teksa historio.\n\nTibeta tapiŝo estas tradicia manteksita produkto kun pli ol 3 000 jaroj da tradicio. La vilaĝo Jiaya en Xining de Qinghai estas fama tapiŝfara vilaĝo. En 2006 la tekniko de Jiaya por tibeta tapiŝo estis enskribita en la liston de nemateria kultura heredaĵo de Ĉinio.\n\nMiao-brodaĵo estas landa nemateria kultura heredaĵo de Ĉinio. Ĝiaj ŝablonoj estas riĉaj je signifo, rakontante la antikvan historion de la etno.\n\nChaozhou-brodaĵo originis antaŭ 2 000 jaroj. Ĝi estas fama pro la delikateco kun viglaj koloroj kaj tridimensia efiko. En 2006 la brodarto estis enskribita en la liston de nemateria kultura heredaĵo de Ĉinio.\n\nBrodaĵo, kaj tradicia kaj moderna, estas produkto kaj kultura kaj enspeziga. Brodarto ne nur antaŭenigas la bonan tradician kulturon de Ĉinio, sed ankaŭ helpas kamparan reprosperigon. Xi Jinping iam admiris: \"La delikataj brodaĵoj estas splendaj!\"\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/03/content_118152806.htm", "title": "Nova kvinjara plano estos esenca por revigligo de Ĉinio", "published": "2025-11-03 00:00:00", "content_text": "Kiam mi alvenis en Ĉinio fine de oktobro 2015, la fokusa temo estis la 13-a Kvinjara Plano, efektivigita de 2016 ĝis 2020. Mi ankaŭ akompanis la sekvan kvinjaran planon, kiu finiĝas ĉi-jare, kaj ĝoje informiĝis pri la fokusoj de la 15-a Kvinjara Plano ĵus prilaborita okaze de la Kvara Plena Sesio de la 20-a Centra Komitato de la Komunista Partio de Ĉinio (KPĈ), okazinta en Pekino de la 20-a ĝis la 23-a de oktobro.\n\nAŭtomatigita produktadlinio por aŭtoj en Chongqing (Foto: Xinhua)\n\nKonstruado de modere prospera socio en ĉiuj aspektoj\n\nĈiu kvinjara plano estas specifa ciklo de la ekonomia planado kaj politika disvolvado de Ĉinio. La 13-a, la unua, kiun mi persone akompanis ĉiutage, estis la lasta el serio da kvinjaraj planoj, kiuj celis atingi la unuan Jubilea Celon: Konstruado de modere prospera socio en ĉiuj aspektoj ĝis la centjariĝo de KPĈ en 2021.\n\nTiutempe, la laboro por malaperigi malriĉecon estis la fokuso. Mi havis la ŝancon viziti kelkajn el la lastaj vilaĝoj de Ĉinio, kie tiu laboro estis ĵus finita aŭ daŭre farata, kaj estis impresita de la ampleksa strategio, elstara kunordigo de politikoj en diversaj niveloj, kaj kapablo adapti la politikojn al specifaj cirkonstancoj de ĉiu loko.\n\nSamtempe, la iniciato \"La Zono kaj Vojo\" antaŭenigis disvolvadon de infrastrukturo kaj multobligis vojojn ligantajn Ĉinion al aliaj landoj, kio malaltigis transportajn kostojn, pliefikigis loĝistikajn servojn kaj kreis oportunojn por disvolvado de internacia komerco surbaze de komplementeco inter la ekonomioj de Ĉinio kaj tiuj de aliaj landoj.\n\nĈina industrio ankaŭ spertis gravan ŝanĝiĝon en du aspektoj. La unua estas la kresko de aldonvaloro kaj komplekseco de ĉinaj produktoj: Dum mia adolesko, Ĉinio estis konata pro malaltkosta fabrikado de simplaj varoj facile fareblaj, sed nuntempe ĝi famiĝas kiel lando avangarda en novigo kaj alt-teknologio. Samtempe evoluis ankaŭ aŭtomatigo de produktado kaj la kvalifiko de ĉinaj laboristoj.\n\nLa alia aspekto estas la memstareco de ĉinaj firmaoj. Ĉinaj kompanioj, kiuj antaŭ du jardekoj estis fabrikantaj produktojn por fremdaj markoj laŭ teknologio importita, nuntempe fabrikas produktojn laŭ propra teknologio kaj vendas ĝin kun sia propra marko. La merkato pri poŝtelefonoj, antaŭe kontrolata de neĉinaj firmaoj kiel Nokia kaj Motorola, nun havas Xiaomi, Oppo kaj Huawei inter la ĉefaj kompanioj tutmonde.\n\nAnkaŭ kadre de mediprotektado la 13-a Kvinjara Plano estis elstara: Alveninte en Pekino, mi estis ŝokita de la aerpoluo dum vintro. Ĉiumatene, mia unua zorgo estis kontroli la aerkvaliton ĉe mia poŝtelefono, kaj mi bezonis maskon por eliri mian hejmon. Subite la aerkvalito pliboniĝis tiom multe, ke eĉ dum vintro homoj ĝuas belajn tagojn en Pekino.\n\nSurvoje al moderna socialisma lando\n\nLa nuna kvinjara plano markas la komencon de nova fazo en ĉina disvolvado, cele al plenumo de la dua Jubilea Celo: Konstruado de moderna socialisma lando, kun prospero, povo, demokratio, kulture avangarda kaj harmoniplena ĝis 2049, kiam estos celebrata la centjariĝo de la fondiĝo de la Ĉina Popola Respubliko.\n\n\"Komuna prospero\" estas ŝlosila vorto por kompreni tiun ĉi fazon de ĉina disvolvado, kun fokuso sur mildigo de la granda diferenco inter la disvolva nivelo inter malsamaj regionoj de la lando kaj inter kamparo kaj urbo.\n\nTiurilate, en multaj vojaĝoj faritaj de mi al malsamaj provincoj kaj aŭtonomaj regionoj de Ĉinio, mi aŭskultis esence la saman rakonton: Antaŭe lokaj junuloj estis migrantaj al aliaj lokoj en serĉado de pli bona ekonomia perspektivo, sed nun la disvolvado de ilia hejmloko instigas junulojn resti, kaj multaj el tiuj migrintoj decidis reveni.\n\nKadre de ekonomio, multaj ĉinaj firmaoj nun estas la avangardo de tutmonda teknologia novigado. Samtempe, multe evoluis la sektoro serva, kun ĉinaj firmaoj pri servoj farantaj siajn unuajn paŝojn en alilandaj merkatoj.\n\nAlia grava punkto kadre de ekonomio estas la politiko pri duobla cirkulado inter la enlanda kaj internacia merkatoj, lanĉita de prezidanto Xi Jinping en 2020, kiam KOVIM-19 kaŭzis disrompon de la ĉenoj de produktado kaj distribuado.\n\nEn la kampo de mediprotektado, la granda progreso de Ĉinio estis aparte atentokapta en la kampoj de ekologio, kun kresko en la arbarkovrado, en la populacio de sovaĝaj bestoj, kiuj antaŭe preskaŭ estingiĝis, kaj en la pliboniĝo de kvalito de aero kaj akvo tutlande.\n\nSed aparte impresa estis la evoluo de Ĉinio kadre de verda energio, kun rapida disvolvo de puraj energifontoj. Rezulte de tio, la celo atingi la pinton de karbonemisiado ĝis 2030, estis realigita meze de la pasinta jaro. Nuntempe Ĉinio reduktas sian karbonemisiadon, kaj la venonta kvinjara plano estos tre grava por ke la lando atingu karbonneŭtralecon.\n\nLa 15-a Kvinjara Plano: Ŝlosilo por sukceso en konstruado de moderna socialisma lando\n\nLa ekonomia kaj socia disvolviĝo de Ĉinio dum la 15-a Kvinjara Plano estos bazita sur ses gvidaj principoj. La unua, konservi la ĝeneralan gvidon de KPĈ, substrekas la ĉefrolon de la partio en planado, kunordigo, superrigado kaj efektivigo de la plano.\n\nMeti la popolon en la unua loko substrekas la gravecon fokusi sur la bezonoj kaj emoj de la popolo, doni prioritaton al solvado de problemoj, kiuj efikas sur popola vivo. La disvolvado de Ĉinio devas celi la popolan bonfarton kaj alporti konkretajn rezultojn.\n\nSerĉi altkvalitan disvolvadon estas principo, kiu emfazas la nunan ŝlosilan momenton de la transiro inter la malnova modelo, kiu fokusis sur kvanto, al la nova, orientita al kvalito. Ĉinio disvolvos novajn altkvalitajn motorojn por ekonomia kresko kune kun plibonigo de vivkvalito de ĉinoj kaj en urbo kaj en kamparo.\n\nAmplekse profundigi la reformadon signifas, ke Ĉinio plenumos sian promeson de plua pordmalfermo al la mondo. Ĉiflanke, la lando klopodos por malfermi eĉ pli sian ekonomion, antaŭenigi liberan komercon kun aliaj landoj, kaj doni garantiojn por sekura kaj glata operaciumado de fremdaj firmaoj kaj kapitalo en Ĉinio.\n\nLa antaŭenigo de interagado inter efika merkato kaj bone strukturita registaro plu perfektigos sektoron, en kiu Ĉinio jam estas ĉampiono. Neniu alia lando tiom bone kaj efike disvolvas tiun simbiozon inter merkato kaj registaro, en kiu la lasta kreas oportunojn por la unua, kiu siavice adaptas sian strategion al la ĝeneralaj politikoj kaj celoj de la registaro.\n\nCertigi kaj disvolvadon kaj sekurecon estas la lasta el la ses principoj, kaj ĝi emfazas la vojon de ĉina disvolvado, kiu devas ne nur certigi, ke la lando atingos pli altan stadion en konstruado de moderna socialisma lando, sed ankaŭ, ke tiu disvolvado ne alportos malstabilecon en estonteco.\n\nLa 15-a Kvinjara Plano antaŭenigos ekonomian kreskon surbaze de la kresko de la ĉina merkato mem. Tio permesas al la lando pli bone profiti la grandegan potencialon de sia enlanda merkato kaj samtempe reduktas la riskojn ligitajn al dependo je la internacia merkato en momento, kiam banaliĝas la misuzo de sankciumoj kaj tarifoj.\n\nLa 15-a Kvinjara Plano ludos ŝlosilan rolon por la sukceso de la plenumo de la dua Jubilea Celo.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Mia vizito al Korea Popol-Demokratia Respubliko - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/04/content_118071441.htm", "title": "La Ekspozicia kaj Komerca Centro pri Importitaj Varoj de Hongqiao", "published": "2025-11-04 00:00:00", "content_text": "La Ekspozicia kaj Komerca Centro pri Importitaj Varoj de Hongqiao (Hongqiao IP Mart) estas grava punkto en la internacia ekonomia strategio de Ŝanhajo. Kreita laŭ la modelo \"6 tagoj + 365 tagoj\", la centro ne nur etendas la efikon de la Ĉina Internacia Importa Ekspozicio (ĈIIE), sed ankaŭ fariĝis ampleksa komerca platformo, kiu kunligas varojn, entreprenojn kaj kulturojn el la tuta mondo.\n\nLa centro de Hongqiao posedas vastan spacon kun doganeja loĝistika centro, komercosperta centro kaj moderna oficejo kun ekspozicia areo. Tie kolektiviĝas pli ol 6 000 markoj el 120 landoj kaj regionoj, alportante pli ol 85 000 produktojn similajn al tiuj de ĈIIE. En 2024, la komerca valoro de la centro atingis 30 miliardojn da juanoj, montrante fortan allogon de ĉi tiu nova internacia komerca modelo.\n\nUnu el la plej rimarkindaj trajtoj estas la diverseco de la fakaj sub-platformoj. La Internacia Kaf-haveno de Hongqiao kunigas centojn da entreprenoj el 60 landoj, konstruante blok-ĉenan spursistemon kaj partoprenis en la starigo de ĉinaj normoj. La Internacia Vin-kelo de Hongqiao gastigas mondfamajn markojn kiel Rothschild, Rémy Martin kaj Penfolds, kreante unikan scenon, kiu kombinas senperan gustumadon kun interreta komerco. Krome, la viv-elsenda bazo kun 60 studioj malfermas novan kanalon por rapide atingi konsumantojn, dum ĝi ankaŭ trejnas elektron-komercajn talentojn por partneraj landoj.\n\nPlie, la centro celas evoluigi altnivelajn industriajn produktojn, novigajn medicinajn aparatojn kaj novajn teknologiajn kampojn. Kun ĉi tiu perspektivo, ĝi ne estas nur komerca centro, sed ankaŭ fenestro por novigo, internacia kunlaboro kaj daŭripova disvolviĝo.\n\nPer la kunfando de ekspozicio, komerco, loĝistiko kaj trejnado, la centro fariĝis modelo de moderna internacia komerco, ludante gravan rolon en la konstruado de Ŝanhajo kiel tutmonda komerca centro kaj kontribuante al pli profunda ekonomia kunlaboro pere de la iniciato e-komerco laŭ la Silka Vojo.\n\nTeksto kaj fotoj: Bui Hai Mung\n\n<span style=\"font-family: \"times new roman\"; font-size: 20px;\">Xi Jinping sendis gratulmesaĝon al 25-a Ĉina Internacia Foiro por Investo kaj Komerco - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/04/content_118158371.htm", "title": "Disvolviĝo de KPDR", "published": "2025-11-04 00:00:00", "content_text": "Komence de la pasinta jarcento, Japanio invadis kaj aneksis la korean duoninsulon por poste invadi Ĉinion. Koreoj aktive partoprenis la lukton por liberigi sin de la japana regado, kaj dum mia vizito al la ambasadejo de la Korea Popol-Demokratia Respubliko (KPDR) por akiri mian vizon, mi foliumis broŝuron pri ĉi tiu temo.\n\nPoste, Ĉinio sendis ĉinajn popolajn volontulojn por batali ŝultro ĉe ŝultro kun la korea popolo en la Milito por Rezisti al Usona Agreso kaj Helpi Koreion.\n\nTurisma ĉiĉerono gvidas viziton tra la usona militŝipo USS Pueblo, kaptita dum la milito kaj nun eksponata en muzeo.\n\nDum la japana okupado, milionoj da koreoj kaj ĉinoj estis varbitaj por labori en fabrikoj kaj minejoj en Japanio, ofte en brutalaj kondiĉoj. Dum la milito, virinoj el ĉi tiuj du popoloj estis devigataj al seks-sklaveco. En Harbino de nordorienta Ĉinio, la Unuo 731 de la Japana Armeo disvolvis esplorojn sur homaj kobajoj, plejparto el ili estis ĉinoj kaj koreoj. La eksperimentoj implikis vivisekcion sen anestezo, eksponon al ekstremaj kondiĉoj por provi la limojn de homa korpo, kaj testadon de kemiaj kaj biologiaj armiloj.\n\nDividinte la samajn suferojn kaj kunbatalinte kontraŭ komuna malamiko, la popoloj de Ĉinio kaj KPDR profundigis la amikecon ankoraŭ pli. La divido de Koreio en du landojn fariĝis profunda cikatro de la malvarma milito, kiun devas kuraci la korea popolo mem, laŭ sia propra maniero.\n\nDisvolviĝo de KPDR post la milito\n\nNe rezignintaj pro la malsukceso regi la korean popolon, Usono bombadis eĉ arbarojn kaj bestojn. La ordonoj ricevitaj de usonaj militistoj estis lasi nenion staranta. Heredi detruitan landon estus la prezo pagota de KPDR pro la rifuzo submetiĝi al fremda potenco.\n\nSub la gvido de Kim Il Sung, KPDR sukcesis rekonstrui sin. Rekonstrui la urbojn estis la plej urĝa problemo, kaj la helpo de aliaj socialismaj landoj lasis profundan markon en ĉi tiu rekonstruado, ekzemple la trajnoj importitaj el Orienta Germanio, kiuj ankoraŭ cirkulas en la metroo de Pjongjango.\n\nPoste, jam sub la gvido de Kim Jong Il, KPDR implementis la politikon Songun, kio donas absolutan prioritaton al nacia defendo. Ĉi tiu decido venis reage al la disfalo de Sovetio, kiu antaŭe kompromitis defendi KPDR. KPDR kun la politiko Songun estas la publika bildo pri la lando en Okcidento, kaj ĝi kaŭzis koleron en okcidentaj potencoj.\n\nLa urĝo disvolvi kapablon je memdefendo kaj la kreskanta izoligo de la lando kaŭzis ekonomian stagnon, sed KPDR konsolidiĝis kiel atoma potenco, kio certigas ĝian protekton kontraŭ eksteraj atakoj kaj estas esenca kondiĉo por ĝia memstara ekonomia disvolviĝo.\n\nNun, sub la gvido de Kim Jong Un, juna kaj karisma gvidanto, la lando disvolvas la linion Byungjin (paralela disvolviĝo), kiu emfazas la ekonomian disvolvon paralele al la konservado de la memdefenda kapablo. Ĉi tio klarigas la multajn modernajn konstruaĵojn faritajn lastatempe kaj la kreskantan diversecon de produktoj farataj de loka industrio.\n\nNova ciklo de soci-ekonomia disvolviĝo\n\nLa moderna kvartalo Hwasong en Pjongjango, modelo por la novaj loĝkvartalaj projektoj en la lando, donas novan vizaĝon al urbo, kiu dum jardekoj konservis la malnovan estetikon de la tempo de malvarma milito. Ĝi estas bildo de disvolviĝo de la lando sub la linio Byungjin.\n\nLa politiko 20x10, nun praktikata, estas alia grava atingo de nuna interna politiko de la lando: Por redukti la malegalecon inter la ĉefurbo, pli disvolvita, kaj la ceteraj lokoj de la lando, ĉiujare la laboro pri disvolvado enfokusiĝos sur 20 distriktoj, tiel ke post 10 jaroj, ekvivalento al du kvinjaraj planoj, la tuta lando estos multe pli disvolviĝinta. Mi rimarkis similecojn inter la politiko 20x10 kaj la ĉinia politiko pri mildigo de malriĉeco: La esplorado de solvoj specifaj por lokaj problemoj kaj la fokuso sur la disvolvigo de la loka ekonomia potencialo. En iuj lokoj oni disvolvas agrikulturon, en iuj lokoj oni disvolvas industrion, kaj en aliaj lokoj oni divolvas turismon kaj tiel plu, laŭ la ekonomiaj perspektivoj de ĉiu distrikto.\n\nĜenerala Hospitalo de Pjongjango, inaŭgurita komence de septembro, liveras senpagan kuracadon al malsanuloj.\n\nEkkonante ĉi tiun disvolviĝon, mi sentis min limigita por pristudi ĝin: Estante mia unua vizito al la lando, mi ne havis la necesan sperton por kompari la nunan situacion kun la pasinta. Mi bezonis peti helpon al la multaj membroj de la delegacioj, kiuj estis tie kun mi, ĉar multaj el ili estas en kontakto kun la lando de pli ol jardeko, do mi pasigis horojn farante al ili demandojn pri iliaj antaŭaj spertoj. Unu afero, kiun multaj homoj rimarkis, estis la kresko de diverseco kaj pliboniĝo de la kvalito de la industri-procezitaj manĝaĵoj. Dum la semajno, personoj, kiuj jam plurfoje vizitis la landon, kaj eĉ unu, kiu jam loĝis tie dum kelkaj monatoj, surpriziĝis pri novaj produktoj kaj markoj. Kaj ni, eksterlandanoj, konis nur la manĝaĵojn.\n\nDu tagojn antaŭ mia alveno en la landon, estis inaŭgurita la Ĝenerala Hospitalo de Pjongjango, granda kaj bela konstruaĵo kun modernaj litoj kaj medicinaj aparatoj por prizorgi la sanon de la popolanoj. Dum mia vizito al Juche-turo, mi vidis la hospitalon trans la strato. En KPDR la medicinaj servoj estas tute senpagaj, same kiel edukado kaj loĝado.\n\nKrome, mi havis la okazon viziti la Universitaton Kim Il Sung kaj la Kadrulan Altlernejon de la Korea Laborista Partio. Ambaŭ posedas bonegan infrastrukturon, kun modernaj klasĉambroj, bibliotekoj kaj spacoj por sporta praktikado. En la universitata biblioteko mi trovis grandan diversecon de importitaj libroj en diversaj lingvoj, inkluzive de novaj publikaĵoj en diversaj fakoj, laŭlinie kun tio, kion oni trovas en la bibliotekoj de aliaj universitatoj tra la mondo. Scienco ne konas limojn, eĉ en lando sub internaciaj sankciumoj.\n\nPlanita ekonomio\n\nKontraste kun aliaj socialismaj landoj, kiel Ĉinio kaj Vjetnamio, kiuj en la pasinteco alprenis merkatan ekonomion por integriĝi en la mondan kapitalisman ekonomion, KPDR daŭre alprenas planitan ekonomion, kiu funkcias bone por la loka loĝantaro, sed malfaciligas la aliron de fremduloj, kiel mi, al pli profunda sperto de la ĉiutaga vivo en la lando. Pro tio, ke la sistemo de ekonomia cirkulado estas fermita, eksterlandano, kiu vizitas KDPR ne povas akiri lokan valuton (tio ankaŭ estas konsekvenco de la neebleco, pro la internaciaj sankciumoj, fari valut-interŝanĝon kun aliaj landoj), tial li ne povas uzi publikan transporton kaj lia konsumado estas limigita al malmultaj vendejoj, kiuj povas akcepti fremdan monon.\n\nKiam mi iris al merkato por aĉeti lokajn produktojn, ĉiu vendisto donis al mi papereton kun la prezo en loka monunuo. Mi portis la paperpecojn al kasejo por pagi per ĉina juano kaj poste revenis al la butikoj por redoni la stampitajn paperetojn kaj ricevi la produktojn. La kasisto faras la magion ricevi pagon per fremda valuto kaj pagi la vendistojn per loka valuto sen fari monŝanĝan operaciumon.\n\nMultaj turistoj vizitantaj KPDR-n ne interesiĝas pri kompreno de la trajtoj de loka planita ekonomio kaj la neeblo integri ĝin en la merkatan ekonomion, al kiu fremduloj alkutimiĝis, sekve ili ne komprenas, kial eksterlandano ne povas simple transiri la straton kaj aĉeti trinkaĵon ĉe la apuda butiko. Sed estas precize la analizo de ĉi tiuj detaloj, kio permesas al ni kompreni la kulturon de la lando, kiun ni vizitas. Cetere la korea popola kulturo estas tre unika kaj, ĝuste pro tio, fascina.\n\nInterkultura komunikado: Defio alfrontenda\n\nMi skribis ĉi tiun artikolon dum mi estis festanta la 10-an datrevenon de mia transloĝiĝo ĉinien. La laborŝanco aperis danke al la ĉina plano de internacia komunikado, kiu ĉiam donis gravecon al la revizio, fare de denaskulo, de la tradukoj de ĉinaj verkoj al fremdaj lingvoj, kaj al la raportoj de fremduloj pri ilia sperto en la lando.\n\nKPDR sekvis malsaman vojon: Dum vizito al librejoj en tiu lando, mi renkontis diversajn librojn tradukitajn al fremdaj lingvoj sen la partopreno de denaska redaktisto. La koreaj tradukistoj estas bonaj, tre lertaj kaj talentaj pri tiu fako, ili regas gramatikon kaj vortprovizon, sed detaloj de la stilo kaj etaj nuancoj de la lingvo malkaŝas, ke neniu denaskulo partoprenis la projekton.\n\nImportitaj libroj sur breto de la biblioteko de Universitato Kim Il Sung\n\nMi aĉetis kelkajn librojn en la angla kaj la hispana. Altiris mian atenton la rakonta stilo, ĉio tradukita laŭvorte el la korea originalo, kontraste kun la tradukoj de ĉinaj libroj, en kiuj ni evitas senbezonan ripetadon de vortoj, reordigas tutajn frazojn kaj enmetas diversajn klarigajn notojn por faciligi la komprenon de eksterlanda leganto.\n\nNun la lando moderniĝas kaj faras etajn paŝojn por ĝisdatigi sian komunikadon kun eksterlando, mi sentas, ke post kelkaj jardekoj eble estos denaskaj redaktistoj pri fremdaj lingvoj laborantaj en Pjongjango. Ili havos grandegan laboron por kompreni la kulturon de la lando kaj klarigi ĝin al alilandaj legantoj.\n\nFotoj kaj videoj\n\nKiel mi menciis en la antaŭa artikolo, mi sentis min instigita fari fotojn kaj montri veran KDPR al la mondo, kaj mia sperto kontrastas kun la tradiciaj raportoj, haveblaj en interreto, pri rigora kontrolado, inkluzive de inspekto en la flughaveno por forigo de \"malpermesitaj\" fotaĵoj. Trapasinte la eliran inspekton en la flughaveno, neniu petis por vidi fotilon, komputilon nek poŝtelefonon, la aparatoj pasis nur tra la radiografia maŝino, samkiel okazas en ajna alia flughaveno de la mondo. Okaze de mia alveno en la lando, laboristoj ja volis vidi miajn elektronikajn aparatojn, sed faris nur eksteran inspekton, sen ŝalti ilin nek kontroli enhavojn.\n\nPor mi estis klare, laŭlonge de la semajno, ke la malkomforto, kiun koreoj antaŭe sentis pri fotoj faritaj de eksterlandanoj, ankaŭ havas kulturan bazon, ĉar kiam mi iris surstrate fotante scenojn de la ĉiutaga vivo en la lando, oni klarigis al mi, ke en la loka kulturo ne ekzistas tiu kutimo kaj ne ĉiuj homoj sentas sin komfortaj pri tio. Tamen, neniu petis al mi forviŝi la fotojn, mi konservis ilin ĉiuj.\n\nKrom tiu kultura detalo, sufiĉas, ke oni dece kondutu. Fari kaj diskonigi fotojn por prezenti la ĉiutagan vivon en la lando, kontraŭbatali onidirojn, montri kiel lokaj homoj efektive vivas, estas io pravigebla, ĉar tio permesas al la mondo havi ĝustan komprenon pri KPDR. Aliflanke, se vi vendas foton pri alia homo sen permeso de la fotito aŭ ligas vian foton al malvera rakonto, tio estas miskonduto en ajna kulturo.\n\nMi observis loĝantojn de Pjongjango farantaj fotojn per siaj poŝtelefonoj surstrate, kutime kun amikoj aŭ familianoj, kaj mi havis la impreson, ke iom post iom la loka socio malfermiĝas al la kulturo de fotado tipa de eksterlando. Kompare kun Ĉinio, malmultaj lokanoj petas foton kun eksterlandano aŭ kaŝe fotas lin, sed tio foje okazas. La malpermeso fari fotojn de pentraĵoj kaj statuoj de la gvidantoj de la lando estas afero pri respekto, Kim Il Sung kaj Kim Jong Il estas rigardataj kiel patroj de la popolo, tial iliaj bildoj devas esti traktataj kun la sama respekto, kiun vi havus por via patro.\n\nCetere ekzistas du tre famaj mitoj pri fotado en KDPR: Ke estus malpermesite foti la dorsojn de statuoj (kaj ankaŭ de homoj), same kiel faldi aŭ ŝiri fotojn de la nuna aŭ pasintaj gvidantoj de la lando.\n\nMi fotis la dorson de statuo: la onidiro, ke en KPDR tio estas malpermesata, estas unu el pluraj popularaj mensogoj pri la lando.\n\nKoncerne al fotado de dorsoj de statuoj, mi faris tion kaj neniu arestis min. Fakte, multaj homoj vidis min fotante la dorsojn de statuoj kaj ĉiuj reagis absolute normale. Rilate al faldi aŭ ŝiri fotojn de aŭtoritatoj, tio ne estas krimo, sed ŝiri ies foton estas ja granda malrespekto en iu ajn kunteksto kaj loko. Kiu farus tion kaj kial? Kaj se la koncerna foto estas de iu, kiun vi respektas same kiel via patro, ĉu vi ŝirus aŭ faldus ĝin?\n\nDum miaj unuaj tagoj en KPDR, mi rimarkis multajn homojn, inkluzive de eksterlandanoj, portantaj pinglon kun la portretoj de Kim Il Sung kaj Kim Jong Il sur la brusto, sed en la butikoj, kiujn mi vizitis, ĉi tiu pinglo ne estis trovebla. Oni poste klarigis al mi, ke ĝia vendo estas malpermesata, oni devas gajni ĝin, kaj tio estas honoro. En tiu momento mi komprenis, ke la fremduloj portantaj ĉi tiun pinglon, fakte insignon, havas la konfidon de lokanoj.\n\nAdiaŭo\n\nEn mia lasta nokto en la lando, mi pretigis mian valizon por iri al la flughaveno la sekvan matenon kaj iris al la hotela drinkejo por konversacii kun la amikoj, kiujn mi devus baldaŭ adiaŭi. Inter ni estis loka oficisto de Korea Asocio de Sociaj Sciencistoj, kiu scipovas la portugalan kaj akompanis nin dum la tuta semajno. Cetere lingva komunikado estas alia interesa partikularaĵo de KDPR: Dum en aliaj landoj homoj prioritatigas la anglan, antaŭsupozante, ke ĉiuj regas ĝin, en KDPR oni provizas al ĉiu fremdlanda grupo unu lokan oficiston aŭ ĉiĉeronon kapablan paroli ilian denaskan lingvon. Tiu estis mia unua vojaĝo ekster latin-ameriko, en kiu mi preskaŭ ne uzis la anglan.\n\nDum la interbabilado, li multe instruis al ni pri la kulturo de la lando en profunda kaj sincera interparolo, kaj instigis nin lerni la korean lingvon. Subite lia poŝtelefono sonoris. Li interparolis kun iu dum iom da tempo kaj sekve donis al ni bonan novaĵon: Niaj insignoj estis ĵus alvenintaj. Mi kaj du aliaj brazilanoj gajnis tiujn insignojn kun portretoj de Kim Il Sung kaj Kim Jong Il.\n\nLi kondukis nin al oficejo por preni niajn insignojn. Junulo venis kun tri veluraj ruĝaj skatoloj kaj klarigis al ni, ke estas granda honoro por alilandano ricevi ĉi tiun donacon kaj petis al ni prizorgi la insignojn respektoplene, kvazaŭ ili estus portretoj de niaj propraj patroj. Tuj poste, nia amiko insistis mem meti la insignojn sur niajn brustojn kaj brakumis nin. En tiu momento mi komprenis, ke dum tiu semajno mi ne nur multe lernis, sed ankaŭ gajnis la konfidon de iuj homoj pro tio, ke mi montris respekton por ilia kulturo kaj sinceran deziron ekkoni ilian perspektivon.\n\nLa sekvan matenon, pluraj koreaj amikoj, kun kiuj mi kunvivis dum la semajno, estis ĉe la pordo de la hotelo por adiaŭi. La aŭtobuso forkondukis min al la flughaveno kun du aliaj brazilanoj kaj homoj el aliaj delegacioj. Mi jam spertis multajn adiaŭojn dum mia vivo, sed ĉi tiu estis aparte kortuŝa. Mi foriris kun la deziro reveni.\n\nMia vizito al KPDR plifortigis mian kredon je dialogo kiel maniero solvi konfliktojn. Multaj homoj malsimpatias al KPDR kaj subtenas sankciumojn kontraŭ la lando, sub la argumento, ke ĝi estas diktaturo kaj tial bezonas eksteran intervenon. Demokratio naskiĝas nur el la lukto de la popolo, tial mi ne kredas, ke ĝi povas esti altrudita. Mi preferas konstrui pontojn anstataŭ murojn, kaj kredas, ke antaŭenigo de pacokulturo eblas nur pere de dialogoj kaj agoj kapablaj generi interkomprenon kaj reciprokajn respekton kaj konfidon. Konsiderante tion, mi taksas mian viziton al KPDR plensukcesa.\n\nVerkis: Rafael Henrique Zerbetto\n\n<span style=\"font-family: \"times new roman\"; font-size: 20px;\">Nova kvinjara plano estos esenca por revigligo de Ĉinio - esperanto.china.org.cn</span>\n\nEl Popola Chinio", "author": "Rafael Henrique Zerbetto", "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/04/content_118159123.htm", "title": "Inaŭguriĝis en Shanxi la 15-a Ĉina Kongreso de Esperanto", "published": "2025-11-04 00:00:00", "content_text": "La 1-an de novembro en Shanxi-a Universitato pri Financo kaj Ekonomioinaŭguriĝis la 15-a Ĉina Kongreso de Esperanto. Kun la ĉeftemo \"Origina aspiro, estonteco, interŝanĝoj kaj kunlaboroj -- Kontribuu per Esperanta forto por konstrui la ĉinan modernigon kaj la homaran komunumon de komuna estonteco\", la kongreso estas gvidata de la Ĉina Internacia Komunika Grupo (ĈIKG), organizita de la Ĉina Esperanto-Ligo (ĈEL) kaj la Azi-Pacifika Centro de ĈIKG, kaj estas subtenata de Fremdlingva Eldonejo kaj Shanxi-a Esperanto-Asocio.\n\nLa inaŭguron ĉeestis pli ol 240 reprezentantoj el 25 provincoj, municipoj kaj aŭtonomaj regionoj kaj Hongkongo de Ĉinio, inter ili estis Yu Tao, vicprezidanto de ĈIKG kaj komitatano de Universala Esperanto-Asocio (UEA), Liu Dawei, prezidanto de ĈEL, Wang Zhaoyu, vicestro de la Informa Oficejo de la Shanxi-a Komitato de la Komunista Partio de Ĉinio (KPĈ), Lü Ansheng, vicprezidanto de Shanxi-a Federacio pri Sociaj Sciencoj kaj Gong Xiaofeng, komitatano de Universala Esperanto-Asocio (UEA). La inaŭguron prezidis Yang Jianping, vicdirektoro de la Azi-Pacifika Centro de ĈIKG kaj vicprezidanto de ĈEL.\n\nSalutparolo de Yu Tao\n\nYu Tao diris, ke la okazigo de la kongreso havas grandan signifon por nuna situacio enlanda kaj internacia. Ĉina prezidanto Xi Jinping jam proponis kvar tutmondajn iniciatojn por antaŭenigi la konstruadon de homara komunumo de komuna estonteco, kio donas vastan disvolvan spacon por Esperanto. Disvolvi la Esperantan aferon postulas tion, ke ni havu la koncepton kaj perspektivon pri la tuta nacio, pli bone servu al la reprosperigo de la ĉina nacio; fokusiĝu sur noviga disvolvado kaj kontinue plivastigu la aplikadon de Esperanto; kaj fortigu la asocian disvolvadon por plenumi la respondecojn kaj misiojn de socia organizo. Li esperas, ke ĈEL de ĉi tiu kongreso komencu krei novan situacion de altkvalita disvolvado por la Esperanta movado, kaj faru novajn kaj pli grandajn kontribuojn al plibonigo de la disvastigo kaj influpovo de la ĉina civilizacio kaj antaŭenigu la konstruadon de homara komunumo de komuna estonteco.\n\nParolo de Liu Dawei\n\nSekve, Liu Dawei donis kvar proponojn por Esperanta laboro: Subteni la originan aspiron kaj realigi la volon pri egaleco kaj amikeco; ankriĝi sur paca disvolviĝo kaj kune konstrui pli bonan estontecon por la homaro; rompi barojn inter civilizacioj kaj plifortigi la mekanismon de kultura interŝanĝo; vastigi kunlaboron kaj unuigi la forton por malfermeco kaj progreso. Li emfazis, ke ni devas plu fortigi nian fundamenton kaj starigi nian sistemon por rakonti ĉinan rakonton Esperante; krei bazon por Esperanta instruado kaj esplorado en Ĉinio; kolekti saĝojn kaj fortojn por plifortigi la talentan strategion por la Esperanta afero; kaj integriĝi kaj kultivi novtipajn produktivajn fortojn por disvolviĝo de Esperanto. Ni devas, kun historia konscio kaj sento de misio, fari novajn kaj pli grandajn kontribuojn al la ĉina civilizacio kaj al la antaŭenigo de paco kaj disvolvado por la homaro.\n\nFernando Maia, prezidanto de UEA, sendas gratulan mesaĝon.\n\nFernando Maia, prezidanto de UEA, sendis gratulan mesaĝon al la kongreso. Li diris, ke la temo de la kongreso ne nur estas tre inspira, sed ankaŭ profunde kongruas kun la celoj de la Esperanta movado kaj la nova strategia plano AKIRI de UEA. Li sincere gratulis al ĈEL pro ĝiaj atingoj dum la pasintaj du jaroj.\n\nYang Jianping prezidas la inaŭguron.\n\nWang Hanping faras la laborraporton de la asocio dum la pasintaj du jaroj.\n\nWang Hanping faris la laborraporton de ĈEL. Li montris, ke dum la pasintaj du jaroj, la landa asocio jam formis novan labormanieron sub la gvidado de KPĈ. Nova progreso estis farita en la projekto pri kulturaj interŝanĝoj, internacia eldonado kaj publikado, plurdimensia komunikado, talenta trejnado kaj kunlabora novigado. Sekve, la ssocio daŭre fokusos sur la kerna misio de ĉinaj esperantistoj, vigle efektivigos la planon pri gvidado de partia konstruado, realigos la planon por talenta fonto kaj plia kapabligo.\n\nLa kongreso ankaŭ ricevis gratulmesaĝojn de Ahmad Reza Mamduhi, prezidanto de la Internacia Ligo de Esperantistaj Instruistoj kaj estrarano de Irana Esperanto-Asocio; So Jinsu, vicprezidanto de UEA kaj prezidanto de Korea Esperanto-Asocio; Ana Ribeiro, prezidanto de Tutmonda Esperantista Junulara Organizo (TEJO); Ikuko Kitagawa, prezidanto de Japana Esperanto-Instituto; kaj aliajn gratulojn de Mongola Esperanto-Asocio, Aŭstralia Esperanta Asocio ktp. Esperantistoj el 22 landoj, inkluzive de Pollando, Armenio, Italio, Kroatio, Bulgario, Brazilo, Kongo, Peruo, Meksiko, Belgio, Siera-Leono, Rusio, Vjetnamio, Italio, Bosnio kaj Hercegovino, Belorusio, Germanio, Ĉeĥio, Hungario, Nederlando, Usono kaj Francio, esprimis gratulojn al la kongreso diversmaniere.\n\nDonado de memortrofeoj\n\nOni donas memortrofeojn al veteranoj, kiuj dediĉis 60 jarojn al Esperanta laboro, por honori iliajn atingojn kaj kontribuojn.\n\nAntaŭ la kongreso, estis inaŭgurita ekspozicio de E-libroj \"Kompreni Ĉinion en lernado de civilizacioj -- Ekspozicio de Esperantaj libroj pri Ĉinio\". La ekspozicio ĉefe eksponadis librojn pri la temo Ĉinio, inkluzive de ĉinaj kaj anglaj versioj de\n\nXi Jinping: Regado de Ĉinio\n\n, kaj ĉin-Esperanta versio de seriaj libroj\n\nŜlosilaj Vortoj por Kompreni Ĉinion: 19-a Tutlanda Kongreso de la Komunista Partio de Ĉinio\n\nkaj\n\nŜlosilaj Vortoj por Kompreni Ĉinion: Kulturaj Interŝanĝoj\n\n. La ekspozicio prezentis elstarajn publikaĵojn en la kampoj de politiko, ekonomiko, scienco kaj teknologio, kaj tradicia ĉina kulturo. La ekspozicio profunde impresis vizitantojn.\n\n<span style=\"font-family: \"times new roman\"; font-size: 20px;\">Disvolviĝo de KPDR - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/04/content_118159215.htm", "title": "Ekspozicio de E-libroj okazis en Taiyuan", "published": "2025-11-04 00:00:00", "content_text": "La 1-an de novembro okaze de la 15-a Ĉina Kongreso de Esperanto malfermiĝis la libroekspozicio \"Kompreni Ĉinion en lernado de civilizacioj\" en la urbo Taiyuan de la provinco Shanxi. Yu Tao, vicprezidanto de la Ĉina Internacia Komunika Grupo (ĈIKG), Liu Dawei, prezidanto de la Ĉina Esperanto-Ligo (ĈEL), Ding Zhitao, vicĉefredaktorino de la Fremdlingva Eldonejo, Li Jianglong, ĉefa konsultisto de Shanxi-a Esperanto-Asocio, kaj koncernaj gvidantoj de la provinco ĉeestis la ceremonion. Pli ol 200 esperantistoj el 25 provincoj, municipoj, aŭtonomaj regionoj kaj Hongkongo partoprenis. Chen Ji, ĝenerala sekretario de la ĈEL kaj prezidanto de Azi-Oceania Komisiono de UEA (KAOEM), prezidis la ceremonion.\n\nMalferma ceremonio\n\nOni eksponis preskaŭ cent librojn en la ĉina, angla, dulingvaj (ĉina kaj angla), kaj Esperante. La libroj ne nur sisteme klarigas la evoluajn konceptojn kaj ideojn de Ĉinio, sed ankaŭ prezentas tradician ĉinan kulturon en Esperantaj klasikaĵoj, kiuj rakontas la historion de la evoluo de nuntempa Ĉinio. La ekspozicio samtempe liveras al esperantistoj kaj rilataj tradukistoj valorajn rimedojn de traduka teorio, praktika gvido kaj kreiva studado.\n\nVizitantoj diris, ke la ekspozicio ne nur estas libra festeno, sed ankaŭ provizas al ni profundan spiritan nutraĵon. Kiel grava ponto por internacia interŝanĝo kaj interkultura komunikado, esperantistoj portas specialan mision. Nur per esperantigo de \"ĉinaj temoj\" kaj profunda ĉina kulturo, ni povas pli efike plenumi nian mision kaj respondeci pri disvastigado de la ĉina kulturo, ĉinaj rakontoj kaj amikeco inter Ĉinio kaj aliaj landoj.\n\n<span style=\"font-family: \"times new roman\"; font-size: 20px;\">Inaŭguriĝis en Shanxi la 15-a Ĉina Kongreso de Esperanto - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/04/content_118159342.htm", "title": "Seminario pri tradukado okazis en Taiyuan", "published": "2025-11-04 00:00:00", "content_text": "Posttagmeze de la 1-a de novembro okazis seminario pri Esperanta eldonado pri \"ĉinaj temoj\". En la seminario opiniojn interŝanĝis pli ol 40 reprezentantoj el la kampoj de eldonado, E-tradukado kaj verkado.\n\nKunfotiĝo\n\nChen Ji, ĝenerala sekretario de la Ĉina Esperanto-Ligo (\n\nĈ\n\nEL) kaj prezidanto de Azi-Oceania Komisiono de UEA (KAOEM), la unua dividis siajn spertojn kaj komprenojn pri E-tradukado kaj publikigo de libroj pri Ĉinio. Ŝi prezentis la tradukadon kaj publikigon de libroj pri Ĉinio kiel la libroserio \"Ŝlosilaj Vortoj por Kompreni Ĉinion\", la konstruadon de bazo de lingvistikaj donitaĵoj, kaj la rolon de tiaj libroj en helpado al alilandaj legantoj kompreni Ĉinion.\n\nSekve, kelkaj fakuloj dividis siajn spertojn kun ĉeestantoj pri Esperantigo, tradukado kaj eldonado. La fakuloj estas Sun Mingxiao, konstanta komitatano de ĈEL kaj fakulo pri Esperanta Muzeo ĉe la Universitato Zaozhuang, Zhou Tianhao, iama ĉefredaktoro kaj vicprezidanto de la Ŝanhaja Eldonejo pri Fremdlingva Videaĵo kaj vicprezidanto de ĈEL, Zhao Jianping, iama ĉefa radioparolisto ĉe la Ĉina Radio Internacia, kaj Rafael Zelrbertto, ricevinto de Ĉina Registara Amikeca Premio kaj brazila esperantisto laboranta en El Popola Ĉinio.\n\nLa seminario estas fruktodona, partoprenantoj estis tre kuraĝigitaj kaj inspiritaj. Ĝi kiel subforumo de la 15-a Ĉina Kongreso de Esperanto, estis kune organizita de ĈEL kaj Fremdlingva Eldonejo, celante kolekti spertojn de tradukado en Esperantigo por antaŭenigi la altkvalitan disvolviĝon de tradukado kaj eldonado de libroj pri Ĉinio.\n\n<span style=\"font-family: \"times new roman\"; font-size: 20px;\">Ekspozicio de E-libroj okazis en Taiyuan - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/04/content_118159363.htm", "title": "Ŝanhaja hospitalo korektis piedodeformiĝon de brazila infano", "published": "2025-11-04 00:00:00", "content_text": "La Departamento de Plasta kaj Rekonstrua Ĥirurgio ĉe la Naŭa Popola Hospitalo de la Medicina Lernejo de Universitato Ŝanhajo Jiaotong (sube mallongigita kiel Naŭa Hospitalo de Ŝanhajo) sukcese plenumis kirurgion por korekti makrodaktilion sur la maldekstra piedo de brazila pacientino, helpante ŝin eviti la riskon de amputado kaj atingante -- unuafoje -- normalan piedfunkciadon kaj aspekton.\n\nZara (fikcia nomo) kaj ŝia familio pozas kun la medicina teamo post la kirurgio. [Foto: Xinmin Evening News]\n\nLa brazila knabino Zara (fikcia nomo) naskiĝis kun nekutime granda maldekstra piedo, kio devigis ŝin longtempe uzi ŝuojn de malsamaj grandoj, kio profunde influis ŝian ĉiutagan vivon kaj marŝokapablon. Ŝiaj gepatroj serĉis kuracan helpon en pluraj landoj, sed estis informitaj, ke amputado estus la nura eblo. Per socia retejo ili malkovris pri la sperto de la Naŭa Hospitalo de Ŝanhajo en ĉi tiu kampo kaj faris detalan perinterretan konsulton, kio donis al ili esperon.\n\nEn aŭgusto ĉi-jare, la familio vojaĝis al Ŝanhajo por la kirurgio. La medicina teamo de la hospitalo plenumis mikrokirurgian rekonstruan operacion por precize forigi nenormalan histon, remodeli la ostostrukturon kaj samtempe restarigi la funkcion kaj aspekton de la piedo. Post la operacio, la knabino bone resaniĝis kaj nun povas piediri sendepende kaj uzi samgrandajn ŝuojn, kun signifa pliboniĝo en ŝia vivkvalito.\n\nPost la sukcesa kirurgio, Zara (fikcia nomo) jam povas normale uzi ŝuojn. [Foto: Xinmin Evening News]\n\nLa Departamento de Plasta kaj Rekonstrua Kirurgio de la Naŭa Hospitalo de Ŝanhajo, kiel grava tutmonda centro pri plasta kaj rekonstrua kirurgio, posedas vastan sperton kaj pintnivelan teknologion por traktado de denaskaj man- kaj pied-deformiĝoj, jam prizorginte pli ol 10 mil ĉinajn kaj alilandajn pacientojn. La primana kirurgia teamo de la hospitalo, heredinta teknikajn avantaĝojn kaj specialiĝinta pri kompleksaj ĥirurgioj, posedas kompletan traktokapablon, liverinte medicinajn servojn al pli ol 3 mil pacientoj enlande kaj traktinte centojn da kompleksaj kazoj el pli ol 30 landoj. La Naŭa Hospitalo de Ŝanhajo daŭre liveros efikajn medicinajn servojn al pli da ĉinaj kaj eksterlandaj pacientoj, antaŭenigante la internacian aplikon kaj disvastigon de la teknikoj de ĉina plasta kaj rekonstrua kirurgio.\n\nRedaktis: Rafael Henrique Zerbetto\n\nFonto: Xinmin Evening News\n\n<span style=\"font-family: \"times new roman\"; font-size: 20px;\">Ĉinaj brodaĵoj admirataj de Xi Jinping - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/05/content_118160851.htm", "title": "Rusa Ministerio pri Eksterlandaj Aferoj: ĈIIE alportas novajn ŝancojn por rusaj entreprenistoj", "published": "2025-11-05 00:00:00", "content_text": "Lastatempe proparolanto de la rusa Ministerio pri Eksterlandaj Aferoj Maria Zakharova respondis demandojn de ĉina raportisto en regula gazetara konferenco. Ŝi diris, ke la 8-a Ĉina Internacia Importa Ekspozicio (ĈIIE) alportos novajn ŝancojn por ke rusaj entreprenistoj montru siajn atingojn, plivastigu komercajn rilatojn kun Ĉinio, serĉu fidindajn partnerojn kaj aliru la internacian merkaton.\n\nEn la konferenco Zakharova ankaŭ deziris al ĈIIE plenan sukceson kaj diris, ke rusaj produktoj, precipe agrikulturaj, industriaj kaj IT-produktoj kaj altteknologiaj aparatoj estas konstante ŝatataj en la ĉina merkato.\n\nŜi laŭdis la kreskadon de la ĉina eksterlanda komerco fronte al nunaj defioj kaj diris, ke tia stabileco atestas la movforton de la ĉina fabrikado. La multflanka komerca sistemo ludas gravan rolon en konservado de la stabileco de la tutmonda ekonomio.\n\nLa 8-a ĈIIE daŭras en Ŝanhajo de la 5-a ĝis la 10-a de novembro. La ekspozicio estas la monde unua landa ekspozicio speciale organizita por importado.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Seminario pri tradukado okazis en Taiyuan - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/05/content_118161229.htm", "title": "Malfermiĝis la 8-a Ĉina Internacia Importa Ekspozicio", "published": "2025-11-05 00:00:00", "content_text": "La 5-an de novembro malfermiĝis la 8-a Ĉina Internacia Importa Ekspozicio (ĈIIE) en Ŝanhajo. Ĉina ĉefministro Li Qiang faris paroladon en la malferma ceremonio de ĈIIE kaj la Hongqiao-a Internacia Ekonomia Forumo.\n\n(el ĈRI)\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Rusa Ministerio pri Eksterlandaj Aferoj: ĈIIE alportas novajn ŝancojn por rusaj entreprenistoj - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/06/content_118163860.htm", "title": "La 8a ĈIIE starigis novajn rekordojn de ekspozicia areo kaj partoprenantoj", "published": "2025-11-06 00:00:00", "content_text": "La 8-a Ĉina Internacia Importa Ekspozicio (ĈIIE) malfermiĝis la 5-an de novembro en Ŝanhajo. En ĉi-jara ĈIIE partoprenas homoj el 155 landoj, regionoj kaj internaciaj organizoj, kaj eksponadas 4 108 eksterlandaj kompanioj. Entute alvenos 43 komercaj delegacioj kaj proksimume 450 mil registritaj vizitantoj. La ekspozicia areo superas 430 mil kvadratajn metrojn. La 8-a ĈIIE starigis novajn rekordojn kaj por ekspozicia areo kaj por nombro de partoprenantaj kompanioj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermiĝis la 8-a Ĉina Internacia Importa Ekspozicio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/06/content_118163917.htm", "title": "Novaj lanĉoj okazos en la 8-a ĈIIE", "published": "2025-11-06 00:00:00", "content_text": "Dum la 8-a Ĉina Internacia Importa Ekspozicio (ĈIIE), kiu malfermiĝis en Ŝanhajo la 5-an de novembro, 461 novaj produktoj, teknologioj kaj servoj estos lanĉitaj. Por la unua fojo, la ekspozicio enkondukis estontajn industriojn kiel malalt-altitudan ekonomion kaj homformajn robotojn, kaj novajn temojn kiel por-maljunulan ekonomion kaj vintrosportan ekonomion. Ekde la unua ĈIIE en 2018, en la ekspozicioj jam estis lanĉitaj pli ol 3 000 programoj.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermiĝis la 8-a Ĉina Internacia Importa Ekspozicio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/06/content_118163928.htm", "title": "\"Unuafojoj\" de la 8-a ĈIIE", "published": "2025-11-06 00:00:00", "content_text": "La 8-a Ĉina Internacia Importa Ekspozicio (ĈIIE) unuafoje starigis eksponejon por la produktoj el malplej evoluintaj landoj, alvenis 163 kompanioj el tiuj landoj, la nombro pliiĝis je 23.5% kompare kun la pasinta jaro. Ĉi-jara ĈIIE ankaŭ novige kreis eksponejon de ĝemelaj urboj, kun partopreno de entute 67 landoj kaj internaciaj organizoj. Kaj la nove establitaj \"translandlima e-komerca platformo de bonkvalitaj produktoj\" kaj \"translandlima e-komerca servo-areo\" utiligas la ciferecan forton de ĈIIE por helpi produktojn precize konektiĝi kun la ĉina merkato.\n\nRedaktoro: Xie Ruifeng\n\n<span style=\"font-family: \"times new roman\"; font-size: 20px;\">Malfermiĝis la 8-a Ĉina Internacia Importa Ekspozicio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/06/content_118163941.htm", "title": "La estonteco en ĈIIE", "published": "2025-11-06 00:00:00", "content_text": "En la pavilonoj de la 8-a ĈIIE troviĝas pintnivelaj teknologioj kiel artefarita intelekto, malalt-altituda ekonomio, homformaj robotoj kaj preciza medicino, kaj ili jam ne estas konceptoj, sed realaĵoj.\n\nEn la ekspoziciejo pri medicinaj aparatoj kaj sanservoj, la alt-rapida spektra angiografia sistemo el la kompanio Siemens Healthineers altiris atenton. Ĝi povas finbildigi por kirurgio en 2.5 sekundoj, mallongigante la kurac-tempon por apopleksiitaj pacientoj je 30 minutoj. \"Tio estas ne nur teknologia novigo, sed ankaŭ revolucia sukceso por vivsavado,\" diris la reprezentanto de Siemens Healthineers.\n\nĈe la budo de la kompanio Fosun Pharma, Marie, la unua vertikala partikla terapia sistemo en la mondo, altiris atenton. Ĝi kapablas redukti la spacon de kuracejo de 120 kvadrataj metroj al nur 30 kvadrataj metroj, igante pintnivelan radioterapion pli alirebla. Kaj la teknologioj kiel AI, lukto de homforma roboto, inteligenta hejmoserva roboto kaj AI-helpa kirurgia navig-sistemo, prezentas senliman eblecon de la estonteco.\n\nEn la zono de konsumaj varoj, dungito de Uniqlo montris novteknikan ŝtofon al vizitantoj: \"Jen 3D-centromalplena fibro. Ĝi dikas nur kvinonon de tiu de homa haro kaj havas bonegan reziston al humideco.\" Tia teknologio iros en la ĉiutagan vivon, montrante, kiel ĈIIE antaŭenigas industrian novigon.\n\nRedaktoroj: Gao Shuyuan kaj Xie Ruifeng\n\n<span style=\"font-family: \"times new roman\"; font-size: 20px;\">Malfermiĝis la 8-a Ĉina Internacia Importa Ekspozicio - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/07/content_118166218.htm", "title": "Brazila delegacio de teknologiaj kaj novigaj entreprenoj partoprenas en ĈIIE", "published": "2025-11-07 00:00:00", "content_text": "Budo de brazila centro en la noviga zono de la 8-a CIIE [Foto: He Yixuan/Ŝanhajaj Internaciaj Servoj]\n\nKun subteno de la Brazila Ĝenerala Konsulejo en Ŝanhajo, brazila centro, kune kun pluraj brazilaj novigaj institucioj kaj entreprenoj, partoprenas en la noviga zono de la 8-a Ĉina Internacia Importa Ekspozicio (CIIE), kie estas elmontritaj kunlaboraj rezultoj kiel la Ĉin-Brazila Noviga Semajno kaj la Teknologia Dialogo.\n\nBrazila centro, kiel kompleta platformo helpanta brazilajn entreprenojn establiĝi en Ĉinio kaj ĉinajn entreprenojn ekspansii al Brazilo, sin dediĉas al antaŭenigado de duflanka ekonomia kaj komerca kunlaboro kaj interŝanĝo en teknologia novigado. Fokusante sur ĉefaj kampoj kiel verda kaj malaltkarbona disvolviĝo, bioekonomio, agrikultura teknologio kaj cifereca ekonomio en ĉijara kspozicio, la brazila budo celas pli profundigi la duflankan kunlaboron.\n\nLa partoprenantaj institucioj havas distingajn trajtojn:\n\nSerpro, la federacia datum-entrepeno de Brazilo, kiel publika inform-teknologia entrepreno, specialiĝas pri solvoj por registara cifereca transformo, aganta en kampoj pri datum-administradon, ret-sekurecon kaj ciferecan registaron.\n\nInveste SC, investo-antaŭeniga agentejo de la subŝtato Sankta Katarino, reprezentas regionon kun kultura diverseco kaj vigla produktiveco, kie la teknologia industrio estas disvolvita, estante grava teknologia grupo en Brazilo, krom havi elstaran agadon en la agrikultura sektoro.\n\nLa Teknologia Parko de la Federacia Universitato de Rio-de-Ĵanejro, kiel reprezenta noviga ekosistemo de Brazilo, dediĉas sin al apliko de scienc-esploraj rezultoj, kunigante diversajn entreprenojn kaj sciencaj organizaĵoj.\n\nSuzano, kiel granda produktanto de papero kaj pulpo eksportas siajn produktojn al pluraj landoj kaj regionoj, kun fokuso pri daŭripova arbara administrado kaj politiko de nula senarbarigo.\n\nLa advokata oficejo Daniel Advogados posedas profesiajn avantaĝojn en la kampoj de Intelekta Proprieto (IP) kaj teknologio, kun agadoj ampleksantaj varmarkojn kaj patentojn, komercajn transakciojn kaj ciferecajn platformojn.\n\nÓrbita, siavice, donas ciferecajn solvojn pri saĝaj urboj por urbaj registaroj, kun fokuso sur cifereca transformo de sektoroj kiel publika edukado kaj sano.\n\nKiel la plej granda ekonomio en Sud-Ameriko, Brazilo ludas gvidan rolon en pluraj industriaj sektoroj. La kolektiva partopreno de la delegacio de brazilaj teknologiaj kaj novigaj entreprenoj ne nur montras la forton de Brazilo en teknologia novigado kaj daŭripova disvolviĝo, sed ankaŭ liveras novajn ŝancojn por profundigi la duflankan kunlaboron inter Ĉinio kaj Brazilo.\n\nRedaktis: Rafael Henrique Zerbetto\n\nFonto:\n\nhttps://portuguese.shanghai.gov.cn/po-UpcomingExpos/20251105/ae493b89b79b497da2c8c42b255f41d9.html\n\n<span style=\"font-family: \"times new roman\"; font-size: 20px;\">Novaj lanĉoj okazos en la 8-a ĈIIE - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
{"url": "http://esperanto.china.org.cn/2025-11/07/content_118166221.htm", "title": "Brazilo paviliono alportas verdajn kaj gastronomiajn spertojn al ĈIIE", "published": "2025-11-07 00:00:00", "content_text": "Vizitantoj ekkonas produktojn ĉe la budo pri brazilaj agrikulturaj varoj. [Foto: He Yixuan/Ŝanhaja Portalo pri Internaciaj Servoj]\n\nKiel ĉiama partoprenanto en ĉiuj ok eldonoj de la Ĉina Internacia Importa Ekspozicio (ĈIIE), la brazilo paviliono denove funkcias en ĉi tiu eldono, lokita ĉe budo C4-05 en Halo 5.2. La brazilo paviliono havas la dezajn-koncepton \"harmonia kunekzisto de homo kaj naturo\", donante al vizitantoj mergan sperton per kunigo de naturaj elementoj el Sud-Ameriko, montrante la progreson de la lando en daŭripova agrikulturo kaj verda energio. La paviliona dezajno emfazas la kombinon de vido kaj sento, transdonante la bildon de Brazilo kiel pioniro en verda disvolviĝo kaj malferma kunlaboro.\n\nLa brazilo paviliono elstarigas siajn unikajn gastronomiajn spertojn. En la bovaĵa zono, Brazilo, kiel unu el la ĉefaj mondaj eksportantoj de bovaĵo, emfazas sian altkvalitan kaj daŭripovan produktadon, kaj tie vizitantoj povas gustumi aŭtentikan brazilan rostaĵon kaj senti ĝian unikan guston. La kafeja zono, kunlabore kun la ĉina firmao Luckin Coffee, prezentas la longan tradicion kaj novigan teknologion de la brazila kafo, elstarigante ĝian pozicion en kafoproduktado per daŭripovaj kultivaj praktikoj, kun gustumado de kafoj, kiuj emfazas la tipajn gustojn de nukso kaj karamelo. Krome, la paviliono ankaŭ lanĉas ekskluzivan asaian glaciaĵon en partnereco kun la ĉina firmao Mixue, montrante la potencialon de brazilaj tropikaj fruktoj en la kampo de funkciaj nutraĵoj kaj elstarigante kunlaborajn ŝancojn inter Ĉinio kaj Brazilo pri naturaj krudmaterialoj.\n\nInterago estas alia elstaraĵo de la brazilo paviliono: Partoprenu en kultura kvizo kaj gajnu ekskluzivajn donacojn pri kapibaroj post respondo de demandoj pri la geografio, kulturo kaj komerco de Brazilo, por pliigi la sciojn de la vizitantoj pri agrikulturo kaj novigaj industrioj de la lando. La ĝenerala sperto en la paviliono kombinas gastronomion, naturon kaj edukadon, donante al vizitantoj de ĉijara CIIE unikan ŝancon ekkoni la brazilan kulturon, elstarigante la valoron de ĝia kunlaboro en la tutmonda komerco. La paviliono estas malfermita dum la tuta ĈIIE kaj ĉiuj estas bonvenaj.\n\nKrome, la Brazila Agentejo por Antaŭenigo de Eksportoj kaj Investoj (ApexBrasil) ankaŭ starigas budon pri brazilaj manĝaĵoj (Halo 8.2H, budo C4-01), kie 32 brazilaj agrikulturaj provizantoj kunvenas por prezenti altkvalitajn specialaĵojn kun sudamerikaj gustoj.\n\nRedaktis: Rafael Henrique Zerbetto\n\nFonto: https://portuguese.shanghai.gov.cn/po-UpcomingExpos/20251104/127bf853f05548dda54eed9fae756a76.html\n\n<span style=\"font-family: \"times new roman\"; font-size: 20px;\">Novaj lanĉoj okazos en la 8-a ĈIIE - esperanto.china.org.cn</span>\n\nEl Popola Chinio", "author": null, "categories": ["Plej Freŝaj"], "audio_links": null}
