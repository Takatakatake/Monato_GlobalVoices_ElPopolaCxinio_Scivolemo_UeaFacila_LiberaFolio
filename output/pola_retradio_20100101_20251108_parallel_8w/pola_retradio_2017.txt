La dominado de la angla – manko en la sciencaj konoj
[2017-01-03]
https://pola-retradio.org/2017/01/la-dominado-de-la-angla-manko-en-la-sciencaj-konoj/

Laŭ d-ro Tatsuya Amano el Zoologia Instituto de Cambridge-Universitato la lingvaj barieroj daŭre malfaciligas la kolektadon kaj utiligadon de sciencaj konoj en la monda skalo. Homoj,  por kiuj la angla estas la baza lingvo tendencas premisi, ke ĉiuj esencaj sciencaj konoj estas disponeblaj anglalingve. Aliflanke homoj, por kiuj la angla ne estas la unua lingvo ofte premisas, ke la plej grava prioritato estas gvidi esplorojn anglalingve, el kio sekvas, ke ili ignoras neanglalingvajn konojn. Esploristoj el Cambridge aldonas, ke manko de ekvilibro en la konoperado estas plej videbla en la landoj, en kiuj la angla ne estas la baza lingvo. En multaj vivsferoj, ekzemple en la sciencoj pri la medio signifa parto de konoj, kreiĝintaj en ĉi tiuj landoj estas referencebla nur en la angla lingvo. Sciencistoj esplorantaj tiun fenomenon kontaktis i.a. homojn respondecajn pro la protekto de la natura medio en Hispanio. Pli ol la duono de la respondintoj konfesis, ke unu el la plej gravaj barieroj por utiligi la plej novajn esplorojn estas ĝuste la lingva baro. Esploristoj el Cambridge analizis ankaŭ la sciencajn tekstojn el 2014  pri la protekto de la biodiverseco el la gugla platformo Scholar. Pli ol 35 procentoj de pli ol 75 mil dokumentoj estis anglalingvaj. Nur ĉ. La duono de ili enhavis ankaŭ titolojn, ŝlosilvortojn en la angla lingvo. Tio kaŭzas, ke tiuj ĉi tekstoj ofte estas nekonsiderataj en sistemaj trarigardoj. En la sumigado de la aktuala stato de la sciencaj konoj oni ofte favoras tekstojn anglalingvajn. En sciencoj pri la naturprotekto tio signifas ankaŭ, ke la informoj pri lokaj animalspecioj k.s. estas prisilentataj en la anglalinga scienca literaturo. Eĉ se la angla estas agnoskata kiel la baza lingvo de la scienco tamen pli ol unu triono de la informoj estas publikigata en aliaj lingvoj. La informoj pri sciencaj malkovroj nur en unu lingvo – eĉ se tiu estus la angla – kaŭzas breĉon en la trafluo de la sciencaj konoj. Unu el la manieroj kontraŭbatali tiun fenomenon estas provizi artikolojn publikigatajn en la sciencaj periodaĵoj per plurlingvaj resumoj. La alia solvo devas ligiĝi kun helpo de universitatoj en la tradukado de tekstoj, publikigitaj de iliaj laborantoj.

El la elsendo 03.01.2017. Legas Barbara – 3’14”

sc_bp_Malavantagoj de unulingva scienca literaturo_03’14”

--------------------------------------------------------------------------------

Fringo venkis en la pola eldono de la Eŭropaj Tagoj de Birdoj-2016
[2017-01-03]
https://pola-retradio.org/2017/01/fringo-venkis-en-la-pola-eldono-de-la-europaj-tagoj-de-birdoj-2016/

Fringo venkis en la pola eldono de la Eŭropaj Tagoj de Birdoj-2016. Tio estas parto de la kampanjo EŭroBirdwatch, organizata de BirdLife International en la tuta Eŭropo kaj en la Centra Azio. En la 2016-a jaro homoj el 36 ŝtatoj – de Norvegio ĝis Kipro kaj de Portugalio ĝis Uzbekio – komune observis, konatiĝis kun la traflugoitineroj kaj kun minacoj endanĝerigantaj birdojn dum la aŭtunaj traflugoj. En Pollando tiuokaze oni organizis 150 promenojn kaj aliajn eventojn. Fringo estis observita en Pollando pli ol 122 mil fojon. La sekvajn lokojn okupis sturno, observita 38 mil fojojn kaj granda paruo – 15 mil fojojn. En la unua kvinopo ektroviĝis krome blatbeka anaso, rimarkita pli ol 14 mil fojojn kaj vanelo rimarkita pli ol 10 mil fojojn. Grandegaj gregoj de fringoj kaj sturnoj estis konstatitaj en multaj landoj kaj ili estis la plej oftaj birdospecioj dum la Eŭropaj Tagoj de Birdoj 2016. Entute en 40 ŝtatoj de Eŭopo kaj la Centra Azio estis observitaj sume 5 milionoj 800 mil migrantaj birdoj kaj en ĉiuj ĉi eventoj partoprenis pli ol 24 mil personoj.

El la elsendo 03.01.2017. Legas Barbara – 1’37”

sc_bp_Fringo la heroo de la pola Europa Tago de Birdoj-2016_01’37”

--------------------------------------------------------------------------------

Aldonaj rimedoj por la Centro de Polaj Studoj en Cambridge
[2017-01-03]
https://pola-retradio.org/2017/01/aldonaj-rimedoj-por-la-centro-de-polaj-studoj-en-cambridge/

La pola Ministerio por la Scienco kaj Supera Klerigo destinis pli ol 15 milionojn da zlotoj por subteni la evoluigon de la Centro de la Polaj Studoj en la Universitato en Cambridge. La kromaj rimedoj ebligos al la pola katedro en Cambridge unuavice gvidi studojn pri konoj rilate Pollandon en la sfero de humanismaj kaj sociaj sciencoj. Krome ili ebligos efektivigon de la polaj-britaj sciencaj esploroj formante la bildon de Pollando kiel lando kun grandaj sciencaj kaj kulturaj ebloj.

El la elsendo 03.01.2017. Legas Krystyna – 0’41”

--------------------------------------------------------------------------------

Post 10 jaroj la plej malalta deficito en la polaj publikaj financoj
[2017-01-03]
https://pola-retradio.org/2017/01/post-10-jaroj-la-plej-malalta-deficito-en-la-polaj-publikaj-financoj/

Kvankam la pola financministerio ne publikigis ankoraŭ donitaĵojn ligitajn kun decembro 2016 jam nun eblas konstati, ke la deficito de la tuta sektoro de la publikaj financoj pro 2016 estos la plej malalta ekde 2007 kaj ne superos 2,4 procentojn de la Malneta Landa Produkto. En la periodo januaro-novembro 2016 la buĝetaj enspezoj estis plenumitaj en 93,8 procentoj, la elspezoj en la alteco de 87,4 procentoj rilate al la premisitaj. Sekve de tio, la buĝeta deficito egalas al 50,4 procentoj de la planita.

El la elsendo 03.01.2017. Legas Krystyna – 0’49”

--------------------------------------------------------------------------------

Sep Kultutinstitucioj en Bjalistoko
[2017-01-03]
https://pola-retradio.org/2017/01/sep-kultutinstitucioj-en-bjalistoko/

En Bjalistoko 2017 funkcias sep kulturinstitucioj, por kiuj en la buĝeto de la urbo estas rezervitaj 22 milionoj da zlotoj. Ekde la 1-a de januaro la agadon inaŭguris du novaj kulturinstitucioj: Bjalistoka Kulturcentro kreiĝinta el la samnoma institucio kaj Zamenhof-Centro, por kiu en la buĝeto estas destinitaj 5,6 milionoj da zlotoj kaj Muzeo de Memoro pri Siberio, apartigita el la Muzeo de la Polaj Militaraj Fortoj. Por ĝi estas destinitaj 1,8 milionoj da zlotoj. Zamenhof-Centro establita en 2009 lige kun la okazanta tiam 94-a Universala Kongreso de Esperanto, kiel la filio de Bjalistoka Kulturcentro, celis prezenti kaj popularigi la kulturan, naciecan kaj religian variecon de la regiono. Unu jaron poste ĝi memstariĝis. Laŭ la ideo de la urboaŭtoritatoj la denova kunigo de ambaŭ institucioj ebligos pli racie uzi la potencialon de ambaŭ centroj kaj alportos financan ŝparon en la alteco de 500 mil zlotoj jare. La novstruktura Bjalistoka Kulturcentro okupiĝos pri la popularigado de la kultura kaj historia heredaĵo de la urbo ligita kun ĝia plurkultureco, pri la disvastigado de la ideo de toleremo, la formado de platformo por kultura dialogo, popularigado de la figuro kaj la verko de Ludoviko Zamenhof. La urbo jam havas riĉan planon, realigotan kun lokaj esperantistoj, ligitan kun la solenado de la 100-a mortodatreveno de la naskiĝinta en ĝi Ludoviko Zamenhof. Ĝia direktorino fariĝis Grażyna Dworakowska. La Muzeo de la Memoro pri Sibiro en konstruado fariĝos tutlanda centro okupiĝanta pri i.a. la fortransportado de poloj orienten. La kolektado de eksponaĵoj por la kreata institucio daŭras de kelkaj jaroj – temas pri memoraĵoj transdonataj de Sibiri-ekzilitoj aŭ akiritaj aĉetovoje, dokumentoj bildigantaj la sortojn de la polaj ekzilitoj. Ĝia direktoro fariĝis historiisto Wojciech Śleszyński,  profesoro de la Bjalistoka Universitato.

El la elsendo 03.01.2017. Legas Milada – 2’53”

--------------------------------------------------------------------------------

Interparolo kun Walter Żelazny
[2017-01-03]
https://pola-retradio.org/2017/01/interparolo-kun-walter-zelazny/

Nia antaŭmikrofona gasto estas profesoro Walter Żelazny el Pollando , la  estro de la Katedro pri kultura antropologio en la Universitato de Bjalistoko. Ni interparolas pri lia prelegserio pri judaismo, kiun li gvidis dum BET-2016, pri lia esperantigita libro „Ludoviko Lazaro Zamenhof – Lia pensaro, sekvoj kaj konsideroj” kaj pri la didaktika laboro de lia katedro, en kiu eblas doktoriĝi kelklingve ankaŭ pri E-rilataj temoj,  ricevante ŝtatan diplomon agnoskitan en la landoj de la Eŭropa Unio. El la elsendo 03.01.2017 – 10’12” /wp-content/uploads/2017/01/bp_rozm.-z-prof.-W.-Zelazny_1012.mp3

--------------------------------------------------------------------------------

E_elsendo el la 03.01.2017
[2017-01-03]
https://pola-retradio.org/2017/01/e_elsendo-el-la-03-01-2017/

Podkasto: Ludu en nova fenestro | Elŝutu

La 612-a E-elsendo ĉe www.pola-retradio.org el la 03.01.2017:

– Nia hodiaŭa antaŭmikrofona gasto estas profesoro Walter Żelazny el Pollando, la estro de la Katedro pri kultura antropologio en la Universitato de Bjalistoko. Ni interparolas pri lia prelegserio pri judaismo, kiun li gvidis dum BET-2016, pri lia esperantigita libro „Ludoviko Lazaro Zamenhof – Lia pensaro, sekvoj kaj konsideroj” kaj pri la didaktika laboro de lia katedro, en kiu eblas doktoriĝi kelklingve ankaŭ pri E-rilataj temoj, ricevante ŝtatan diplomon agnoskitan en la landoj de la Eŭropa Unio. – Niaj komencaj aktualaĵoj rilatas al la bona stato de la publikaj financoj en Pollando, al kroma subvencio por la Centro de Polaj Studoj en Cambridge. Ni informas aldone pri la bjalistokaj kulturcentroj. En la novstrukturita Bjalistoka Kultur-Centro sian lokon havas denove Zamenhof-Centro. – En la scienca bultena ni informas pri novaj esploroj rilate la malavantaĝon de la dominita de la angla scienca literaturo kaj pri Fringo, la ĉefheroo de la Eŭropaj Birdo-Tagoj-2016 en Pollando. – Muzike akompanas nin la novjara kanto de Muzikumejo: https://www.youtube.com/watch?v=mIqkBY0NqvU kaj la novjara mesaĝo de Dirce Sales: https://drive.google.com/file/d/0B3VrPGl7lVKbLWNxQjlBd1dkY3c/view . Ni citas krome el la kanto de Nikolin „Zamenhof”. – Aktualaĵoj estas paralele legeblaj kaj aŭskulteblaj en la koncernaj retpaĝaj rubrikoj. Aparte aŭdiĝas interparolo kun nia antaŭmikrofona gasto.

--------------------------------------------------------------------------------

E_elsendo el la 06.01.2017
[2017-01-06]
https://pola-retradio.org/2017/01/e_elsendo-el-la-06-01-2017/

Podkasto: Ludu en nova fenestro | Elŝutu

La 613-a E-elsendo el la 06.01.2017 ĉe www.pola-retradio.org:

– La nunsemajnan elsendon komencas kultura kroniko kun informoj referencantaj al la hodiaŭa Festo de la Tri Reĝoj, Epifanio. Temas pri interesa ekspozicio enhave ligita kun la hodiaŭa festo, kiu prezentas la bildojn de aŭstra pentristo Franz Christoph Janneck en Krakovo. Temas pri publikaj Paradoj de la Tri Reĝoj, kiuj disvolviĝis en centoj da polaj urboj, ankaŭ eksterlande. – Rilate la eventojn de la E-komunumo ni informas pri la inaŭguro de la sociaj aktivadoj ligitaj kun Zamenhof-Jaro en Bjalistoko. – Kun Anna Striganova ni renkontiĝis en 2016 same dum BET, kiel ankaŭ dum la Nitra UK. Hodiaŭ ni prezentas la interparolon surbendigitan kun ŝi dum la Baltaj E-Tagoj en la litova Birštonas, en kiu ŝi i.a. klarigas sian interesiĝon pri fabeloj, rakontas kelkvorte pri sia pentroarto kaj kunlaboro kun la eldonejo Impeto kaj pri sia vojo al Esperantujo. – En la fino ni proponas mallongan leterkestan renkontiĝon. – Muzike akompanas nin kristnaskaj kantoj en la pola lingvo kaj Esperante (kantas Remigiusz Kossakowski) ligitaj kun Epifanio. Ni memorigas ankaŭ iun el la komunaj kantoj dum amikaj vesperoj en Birštonas. – La akompana foto ĉe la informo pri la elsendo ligiĝas kun la Parado de la Tri Reĝoj en Pollando, pri kiu ni informis en nia elsendo. La elsendo estas ankaŭ aŭskultebla en YouTube. La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. Ankaŭ aparte aŭdiĝas interparolo kun nia antaŭmikrofona gasto.

--------------------------------------------------------------------------------

Ekspozicio en Krakovo enhave ligita kun Epifanio
[2017-01-06]
https://pola-retradio.org/2017/01/ekspozicio-en-krakovo-enhave-ligita-kun-epifanio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 06.01.2017

--------------------------------------------------------------------------------

Anna Striganova pri fabeloj, pentroarto kaj aliaĵoj
[2017-01-06]
https://pola-retradio.org/2017/01/anna-striganowa-pri-fabeloj-pentroarto-kaj-aliajoj/

Kun Anna Striganova en Rusio ni renkontiĝis en 2016 same dum BET, kiel ankaŭ dum la Nitra UK. Hodiaŭ ni prezentas la interparolon surbendigitan kun ŝi dum la Baltaj E-Tagoj en la litova Birštonas, en kiu ŝi i.a. klarigas siajn interesiĝon pri fabeloj, rakontas kelkvorte pri sia pentroarto kaj kunlaboro kun la eldonejo Impeto kaj pri sia vojo al Esperantujo. El la elsendo 06.01.2017 – 6’58” /wp-content/uploads/2017/01/bp_interp.-kun-Anna-Striganova_0658.mp3

--------------------------------------------------------------------------------

Paradoj de la Tri Reĝoj
[2017-01-06]
https://pola-retradio.org/2017/01/paradoj-de-la-tri-regoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 06.01.2017

--------------------------------------------------------------------------------

Pli da flugoj de LOT al Ĉikago kaj Seulo
[2017-01-10]
https://pola-retradio.org/2017/01/pli-da-flugoj-de-lot-al-cikago-kaj-seulo/

La pola flugkompanio LOT ekde julio 2017  grandigos la kvanton de siaj flugoj al la Suda Koreio kaj revenigos rektan flugkonekton el Krakovo al Ĉikago. La revenigo de ĉi-lasta flugkonekto respondas al la bezonoj de pasaĝeroj, kiuj pro familiaj motivoj de jaroj flugas laŭ ĉi tiu itinero. Ĉiujare temas pri pli ol 90 mil ĉi-specaj pasaĝeroj. Ilia nombro kreskas. LOT reagas ankaŭ je la kreskanta bezonateco de pasaĝeroj flugantaj al Azio. Post la paso de la unuaj 4 monatoj la pola flugkompanio decidis grandigi la nombron de la flugoj al Seulo. La konekto inter Varsovio kaj Seulo ĝuas popularecon ne sole inter la loĝantoj de la Suda Koreio kaj Pollando. La flugojn kun LOT al Seuo elektas ĉiam pli da pasaĝeroj el aliaj eŭropaj urboj. Grandigo de la flugkonektoj al Seulo kaj restarigo de la fluoj el Krakovo al Ĉikago apartenas al la strategio dinamike evoluigi la longdistancajn konektojn, kiujn LOT planas por la nuna jaro.  En aprilo aldoniĝos ĝiaj du tute novaj flugitineroj al Los Angelos kaj al Newark.

El la elsendo 10.01.2017. Legas Milada – 1’33”

--------------------------------------------------------------------------------

En 2017 komenciĝos esploroj en Solaris
[2017-01-10]
https://pola-retradio.org/2017/01/en-2017-komencigos-esploroj-en-solaris-2/

En 2017 komenciĝos esploroj en Solaris,  la plej moderna sinkrotrono, unusola ĉi-speca aranĝaĵo en la Centra-Orienta Eŭropo, kiu troviĝas en Krakovo kaj apartenas al la Jagelona Universitato. Sinkrotrono, akcelilo de elektronoj,  Solaris troviĝanta en la konstruaĵo de la Nacia Centro de Sinkrotrona Radiado estis funkciigita en septembro 2015. Ekde tiam kolektivo de pli ol 40 personoj pretigas tiun lokon al laboro tiel, ke post kelkaj monatoj sciencistoj povu komenci unikajn mezuradojn el diversaj sciencbranĉoj: fiziko, kemio, medicino, geologio. La esploroj servos por prilaboro de novaj teknologie materialoj, ekzemple sunĉeloj, detektiloj. Por marto estis planita akcepto de esplorprojektoj kaj la unuaj sciencistoj komencos labori tie meze de 2017. Sinkrotrono kun la perimetro de 96 metroj troviĝas sub la kovraĵo el 180 betonaj platoj, kiuj pezas de tri ĝis kvin tunoj. Ili konsistigas radiologian barilon, kiu ebligas sekuran laboron. Sinkrotrono funkcianta tutdiurne, tagnokte ebligos esplorojn al dek kelkaj grupoj en la sama tempo. La krakova aranĝaĵo estas aktuale la plej moderna, sed ne la plej granda en la mondo. Ĝi estas la unusola sinkrotrono en la Centra-Orienta Eŭropo. Alia, simile moderna akcelilo funkcias en la laboratorio Max IV en la universitato de Lund. La tieaj sciencistoj helpis en la kreo de Solaris. La kosto de la kvinjaraj laboroj pri Solaris egalis al ĉ. 200 milionoj da zlotoj kaj devenis el la Eŭropa Unio. La tutjara funkciado de la Centro kostas 14 milionojn da zlotoj kaj estas financata el la ŝtata buĝeto. En la mondo funkcias ĉ. 60 sinkrotronoj, sed duono de ili estas malnoviĝinta. Ili troviĝas ĉefe en la Norda Ameriko, la Fora Oriento kaj la Okcidenta Eŭropo.

El la elsendo 10.01.2017. Legas Tomek – 2’05”

sc_tm_La pola sinkrotrono Solaris_02’05”

--------------------------------------------------------------------------------

Raporto pri ukrainanoj laborantaj en Pollando
[2017-01-10]
https://pola-retradio.org/2017/01/raporto-pri-ukrainanoj-laborantaj-en-pollando/

La 12-an de decembro 2016 la Nacia Pola Banko publikigis la rezultojn de raporto pri esploroj koncerne ukrainajn enmigrantojn, laborantajn en Pollando. Ĝi analizas la situacion de enmigrantoj sur la pola labormerkato, la monfluon ligitan kun laboro de eksterlandanoj en Pollando kaj proksimigas la fenomenon de la nova ondo de enmigrantoj. Per sia strukturo ĝi malsimilas disde tiu, kiu ligiĝis kun la alveno de ukrainanoj al Pollando antaŭ la 2014-a jaro. Aktuale en plimulto temas pri junaj viroj. En pli signifa grado ili devenas el la orienta Ukrainio, inter ili estas malpli da personoj posedantaj infanojn. En plimulto ukrainaj civitanoj plenumas en Pollando simplajn fizikajn laborojn, kiuj ne postulas kvalifikojn. Ili laboras ĉefe en agrikulturo, hejmaj mastrumejoj, sur konstruplacoj, ili okupiĝas pri renovigaj-finpretigaj domlaboroj. Ukrainanoj laboras meze 54 horojn semajne kaj ilia monata enspezo nete egalas al ĉ. 2100 zlotoj. Plimulto de iliaj enspezoj estas perata al Ukrainio. En 2015 ukrainanoj perlaboris 8 miliardojn da zlotoj, el kio 5 miliardoj trafis al ilia hejmlando. Plej ofte ili persone peras mononon revenante al sia lando ĉiun 2-3-an monaton. La perlaboritaj en Pollando rimedoj estas unuavice destinataj por kurantaj bezonoj kaj plibonigo de la loĝeja situacio. Apartan grupon de enmigrantoj el Ukrainio konsistigas studentoj, kies nombro signife kreskas. En plimulto ili intencas estonte labori en Pollando aŭ almenaŭ esti kun Pollando ligitaj profesie.

El la elsendo 10.01.2017. Legas Maciek – 1’52”

--------------------------------------------------------------------------------

Usonaj solatoj firmigas la orientan NATO-alon
[2017-01-10]
https://pola-retradio.org/2017/01/usonaj-solatoj-firmigas-la-orientan-nato-alon/

La unuaj grupoj de usonaj soldatoj venis lastsabate al la ekzercokampo proksime al la loka Żagań (la okcidenta Pollando). Temas pri parto de blendbrigado firmigonta la orientan alon de NATO. La 14-an de januaro okazos oficiala bonvenigo de la usonaj soldatoj. La aliancana fortigo de la regiono, konfirmita dum la varsovia pintrenkonto de NATO premisas, ke ekde aprilo 2017 en Pollando kaj en la regiono troviĝos plurnacia bataliona batalgrupo subalterna al NATO-komandantaro. Lastvendrede en la germana Bremenhaven komenciĝis la elkargado de la aranĝaĵoj de la usona Grupo direktitaj al Pollando al Żagań kaj Drawsko Pomorskie. Ekde februaro la soldatoj kaj aranĝaĵoj estos dislokataj en la regiono por partopreni batalekzercojn kun eŭropaj aliancanoj.  La brigada batalgrupo konsistas el ĉ. tri kaj duona mil homoj, pli ol 400 raŭpveturiloj, pli ol 900 radaj veturiloj.

El la elsendo 10.01.2017. Legas Barbara – 1’08”

--------------------------------------------------------------------------------

Intervjuo kun Suso Moinhos pri verkoj liaj kaj aliaj temoj
[2017-01-10]
https://pola-retradio.org/2017/01/intervjuo-kun-suso-moinhos-pri-verkoj-liaj-kaj-aliaj-temoj/

La literaturaj temoj eĥiĝas en nia antaŭmikrofona renkontiĝo kun Suso Moinhos el Hispanio , kun kiu renkontiĝinte en Poznano lige kun la lasta interlingvistika sesio kaj Arkones-2016 ni povis i.a. paroli pri lia eldonita tiujare poezivolumo „Laminarioj” kaj laborstato pri „Memoraĵoj de kampara knabo” la tradukita de li verko de Xosé Neira Vilas. Ĉi-lasta aperas komence de 2017 en la eldonejo Mondial. El la elsendo 10.01.2017 – 13’20”

--------------------------------------------------------------------------------

E_elsendo el la 10.01.2017
[2017-01-10]
https://pola-retradio.org/2017/01/e_elsendo-el-la-10-01-2017/

Podkasto: Ludu en nova fenestro | Elŝutu

La 614-a E-elsendo el la 10.01.2017 ĉe www.pola-retradio.org:

Pola Flugkompanio LOT

– La literaturaj temoj eĥas hodiaŭ en nia antaŭmikrofona renkontiĝo kun Suso Moinhos el Hispanio, kun kiu renkontiĝinte en Poznano lige kun la lasta interlingvistika sesio kaj Arkones-2016 ni povis i.a. paroli pri lia eldonita tiujare poezivolumo „Laminarioj” kaj laborstato pri „Memoraĵoj de kampara knabo” la tradukita de li verko de Xosé Neira Vilas. Ĉi-lasta aperas komence de 2017 en la eldonejo Mondial. – La komencaj aktualaĵoj rilatas al la unuaj usonaj soldatoj venintaj al Pollando kaj la regiono por firmigi la orientan flankon de NATO; al la lastaj esploroj pri ukrainanoj laborantaj en Pollando; al novaj planoj de la pola flugkompanio LOT, kiu i.a. ekde julio grandigas la nombron de flugkonektoj al Seulo. – La sciencbultena temo koncernas la finajn laborojn pri funkciigo de la plej moderna sinkrotrono Solaris en Krakovo. – Muzike ni renkontiĝas kun la grupo Kaj Tiel Plu ĝuante fragmente ĝian kanton „Anda haleo” el ilia KD eldonita de Vinilkosmo „Plaĉas al mi”. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. En la rubriko „Antaŭ la mikrofono” aŭdiĝas interparolo kun nia antaŭmikrofona gasto.

--------------------------------------------------------------------------------

Arto ĝuebla de personoj blindaj aŭ de reduktita vidkapablo
[2017-01-13]
https://pola-retradio.org/2017/01/arto-guebla-de-personoj-blindaj-au-de-reduktita-vidkapablo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

--------------------------------------------------------------------------------

E_elsendo el la 13.01.2017
[2017-01-13]
https://pola-retradio.org/2017/01/e_elsendo-el-la-13-01-2017/

Podkasto: Ludu en nova fenestro | Elŝutu

La 615-a E-elsendo el la 13.01.2017 ĉe www.pola-retradio.org:

– Nia felietono pri koninda polo prezentas la silueton de Erazm Jerzmanowski, kontraŭcara insurgento, soldato, industriisto, mecenato, socia aganto difinata kiel „la pola Nobel” kaj ĝuinta epiteton de polo, kiu „lumigis Usonon”. – Niaj kulturkronikaj informoj koncernas la agadojn de la Fondaĵo Autodeskripcja kaj ĝia portalo iSztuka.edu.pl kaj la ekspozicion de 100 objektoj el la Katolika Universitato en Lublino, kiu nun estas rigardebla en la varsovia Reĝa Kastelo. – La E-komunuma informo rilatas al la konkurso por TEJO-aĝaj esperantistoj partopreni la projekton Afrika-Eŭropa Junulara Kapabligo http://pej.pl/eo/2017/01/10/trejnigu-en-italio-kaj-igu-trejnisto . Muzike akompanas nin Zhou-Mack Mafuila per la fragmento de la kanto „La fluo” el la KD „Originoj” eldonita de Vinilkosmo. – La akompana foto ĉe la informo prezentas laŭ vikipedio portreton de Erazm Jerzmanowski, polo dank’ al kiu eblis apliki sintezan gason por profitdonaj komercaj projektoj por lumigo de usonaj urboj. – La kulturkronikaj informoj kaj la felietono estas paralele legeblaj kaj aŭskulteblaj en la koncerna rubriko de nia paĝo. Ankaŭ aparte aŭdiĝas interparolo kun nia antaŭmikrofona gasto. – Nia elsendo estas aŭskultebla ankaŭ pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Artverkoj el la kolekto de la Katolika Universitato de Lublin videblaj en la Reĝa Kastelo, Varsovio
[2017-01-13]
https://pola-retradio.org/2017/01/artverkoj-el-la-kolekto-de-la-katolika-universitato-de-lublin-videblaj-en-la-rega-kastelo-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

--------------------------------------------------------------------------------

Koninda polo – Erazm Jerzmanowski [jeĵmanofski], polo kiu lumigis Usonon
[2017-01-13]
https://pola-retradio.org/2017/01/koninda-polo-erazm-jerzmanowski-jejmanofski-polo-kiu-lumigis-usonon/

La heroo de nia nunsemajna felietono estas Erazm Józef Dołęga Jerzmanowski, insurgento de la kontraŭcara Januara Insurekcio 1963, soldato, industriisto, mecenato, socia aganto kaj filantropo difinata ankaŭ kiel „la pola Nobel”. Li ĝuas krome la epiteton de „polo, kiu lumigis Usonon”. Erazm Józef Jerzmanowski naskiĝis la 2-an de junio 1944 en la loko Tomosławice, en malnova kvankam malriĉiĝinta nobela familio blazone Dołęga. Ĝi distingiĝis per grandaj patriotaj tradicioj kaj ĝiaj antaŭuloj estis senatanoj, deputitoj, partoprenis la grandan 4-jaran Sejmon, fidelis ĉe la flanko de la imperiestro Napoleono eĉ ĝis lia morto sur la insulo de S-ta Helena. Erazm Jerzmanowski ricevis tradician edukon. Post la lernado en la gubernia gimnazio en Varsoio li komencis studojn en la Politeknika kaj Agronomi-Arbaristika Intituto en Puławy (tiam Nowa Aleksandria). Tie surprizis lin  la eksplodo de la Januara Insurekcio, en kiu li aktive partoprenis. Internigita de la aŭstraj aŭtoritatoj en Olomouc kaj sekve liberigita en 1864 li elmigris el Pollando kaj tra Svislando atingis Francion. Tie helpis al li la familiaj tradicioj kaj kontaktoj. Unue li trafis al la elita Mineja Lernejo kaj sekve al la Lernejo de Militista Inĝenierio kaj Artilerio en Metz. El ĝi li estis vokita al la fronto kaj en 1870 kiel franca oficiro li batalis kontraŭ prusoj. Post la milito li estis elaborigita en la firmao de Cyprian Tessie du Motay [siprian tesi de mote], kiu malkoris novan manieron utiligi gason por la lumigado de urboj. Kiel ĝia reprezentanto Jerzmanowski en 1871 veturis al Usono. Tie evidentiĝis tamen, ke la malkovro de du Motay eĉ se promesoplena ne estas perfekta, ke ne eblas apliki ĝin por profitdonaj komercaj solvoj. Tiam Jerzmanowski decidis utiligi siajn inĝenieriajn konojn kaj kompetentojn por ĝia plibonigo. Li fariĝis la aŭtoro kaj kunaŭtoro de sume 22 patentoj perfektigantaj la sistemon akiri kaj ekspluati sintezan gason. Li alportis kontribuon al establo de la Urba Gaskompanio en Novjorko kaj en 1882 kune kun grupo de usonaj financistoj, ĉefloke kun William Rockefeller, li establis la gaskompanion “The Equitable Gas Light Company” [ekvitejbl-gas lajt kompany], kiun li gvidis dum preskaŭ 13 jaroj.  Tre rapide la kompanio malfermis siajn filiojn aŭ dependajn kompaniojn en aliaj usonaj urboj, kiel Ĉikago, Balitmore, Detroit, Indianopolis, Lafayette  kaj Albany. Jerzmanowski mem kiel la unua poloj kaj tiam la unusola polo ektroviĝis en la rondo de usonaj milionuloj. Tio ebligis al Jerzmanowski realigi vastan filantropan agadon. Ĝi ne ligiĝis kun rekta mondonado, sed la helpo en trovo de laboro, en vastigo de profesiaj kapabloj, ankaŭ fare de la virinoj. Ankoraŭ dum la estado en Usono li senavare helpadis al la tiea pola kolonio partoprenante labrojn de la Nacia Pola Asocio poste prezidante ĝian Centran Komitaton de Bonfarado, li helpis en establo de la helpooficejo por polaj enmigrantoj, li subvenciis la Polan Legejon en Novjoroko, la polan Eklezion en Usono. En 1890 li eniris la estraron de la Nacia Muzeo en la svisa Rapperwill subvenciante ĝin per signifaj kvotoj kiel ĉefsponsoro. Dank’ al lia helpo povis kreiĝi en Krakovo Societo de Popolaj Lernejoj, sed lia donacemo subtenis krome la popolan gazetaron, instruistemon. Neniam li perdis la kontakton kun la malnova lando al kiu li ĉiam klopodis helprapidi kaze de neceso kaj regule vitadis Krakovon, kie li havis amikojn. En 1869-a jaro Erazm Jerzmanowski revenis al la lando kaj elkoĝis en la aĉetita  bieno en la apukrakova Prokocim, koncentriĝante pri sia senavara karitata agado, kiun apenaŭ eblas listigi.  En sia testamento li destis 1,2 milionojn da kronoj al la Akademio de Kapabloj, kiu sumo transformiĝis en la fondaĵon de la Premio de Erazm kaj Anna Jerzmanowski. La unua premio – kiu estis difinata kiel „la pola Nobel-premio” estis atribuita en 1915 al la krakova akiepiskopo, princo Adam Stefan Sapieha. Inter la sekvaj premiitoj troviĝas i.a. la nomoj de Henryk Sienkiewicz, Napoleon Cybulski, Ignacy Paderewski, Benedykt Dybowski. La premiatribuadon ĉesigis la 2-a mondmilito. Ĝia relanĉo okazis en 2009. Erazm Jerzmanowski mortis la 7-an de februaro 1909 kaj lia entombiga solenaĵo logis amason da homoj, kiuj volis honori lian memoron. Nun lian memoron flegas la Societo de Prokocim-amikoj.

El la elsendo 13.01.2017. Legas Barbara – 6’40”

--------------------------------------------------------------------------------

Transpanto de mano al homo senigita je ĉi tiu organo
[2017-01-17]
https://pola-retradio.org/2017/01/transpanto-de-mano-al-homo-senigita-je-ci-tiu-organo/

Kirurgoj el la Univiersitata Klinika Hospitalo en Vroclavo gvidata de doktoro Adam Domanasiewicz en decembro efektivigis senprecedencan operacion. Ili transplantis al 32-jaraĝa paciento, denaske senigita je mano, ĉi tiun organon de persono mortinta. Temis pri la unua ĉi-speca kazo, kiu havas enorman signifon por la evoluo de transplantologio kaj neurofiziologio. Ĝis nun estis asertite, ke tia operacio estas neebla, ĉar paciento kun denaska difekto ne havas ĉiujn anatomiajn elementojn, iuj estas subevoluintaj la aliaj tute ne ekzistas. Oni asertis krome, ke en la cerbo de tiuj personoj ne funkcias rilataj konektoj. La sukceso de la vroclavaj kirurgoj estas la unua paŝo por faligi tiun ĉi tezon kaj malfermas novajn eblojn por multaj personoj kun anatomiaj difektoj. La operacio daŭris 13 horojn. La paciento komencis movi la manon tuj post la vekiĝo. Dum la unua monato post la operacio li estis subigita al rekapabligado. La tutan tempon li troviĝos sub la kuracista protekto.

El la elsendo 17.01.2017. Legas Tomek – 1’11”

--------------------------------------------------------------------------------

Rimedoj por la plukontruo de la varsovia metroo
[2017-01-17]
https://pola-retradio.org/2017/01/rimedoj-por-la-plukontruo-de-la-varsovia-metroo/

Preskaŭ 1,9 miliardojn da zlotoj (pli ol 390 milionojn da eŭroj) ricevis Varsovio el la uniaj rimedoj por plukonstruo de la metroo. Ili estos destinitaj por elkonstruo de tri laŭvicaj stacioj al la okicdenta direkto kaj de aliaj tri al la nordo. El ili estos aĉetitaj krome 13 novaj vagonaroj, kiuj priservos ambaŭ metrooliniojn, okazos plukonstruo de la infrastrukturo kaj projektado de novaj metroosegmentoj.  La konstruado de la ses menciitaj stacioj jam daŭras. La metroo estas en Varsovio la plej rapida trafikilo. La unuan linion, kiu funkcias en la nuna formo ekde oktobro 2008 ĉiutage utiligas ĉirkaŭ 500 mil pasaĝeroj. La duan linion, kiu komencis funkcii en 2015 uzas ĉirkaŭ 100 mil pasaĝeroj tage. Ambaŭ metroolinioj kruciĝas ĉe la stacio Świętokrzyska.

El la elsendo 17.01.2017. Legas Tomek – 0’53”

--------------------------------------------------------------------------------

Ne,  por senlegalizo de la germana NPD
[2017-01-17]
https://pola-retradio.org/2017/01/ne-por-senlegalizo-de-la-germana-npd/

La germana Konstitucia Tribunalo ne konsentis marde, ke estu senlegalizita Nacia-Demokrata Partio de Germanio (NPD). Juĝistoj en Karsruhe rifuzis hodiaŭ la petpostulon de la dua ĉambro de la germana parlamento Bundesrat pri agadmalpermeso de ĉi tiu ekstrema partio. Pravigante la decidon la prezidanto de la germana Konstitucia Tribunalo diris, ke kvankam NPD gvidas agadon malamikan rilate la germanan konstitucion, tamen mankas konkretaj premisoj elmontrantaj, ke ĝia agado povus alkonduki al sukceso en batalo kontraŭ la reganta reĝimo. La tribunalo konfirmis, ke en unuopaj kazoj membroj kaj simpatiantoj de NPD uzas perforton, kio povas maltrankvligi, sed ne estas sufica argumento por la senlegalizo. La establita en 1964 NPD glorigas la 3-an Regnon kaj dubigas la postmilitajn limojn en Europo, inkluzive de la pola-germana. La plej grandan popularecon ĝi ĝuas en la orienta Germanio en la regionoj limantaj kun Pollando kaj Ĉeĥio. NPD havanta pli ol 5 mil membrojn ricevas por sia agado el la ŝtata buĝeto 1,4 milionojn da eŭroj jare.

El la elsendo 17.01.2017. Legas Milada – 1’38”

--------------------------------------------------------------------------------

Pola prezidenta paro en Israelo
[2017-01-17]
https://pola-retradio.org/2017/01/pola-prezidenta-paro-en-israelo/

Prezidento Andrzej Duda kune kun la edzino lastlunde komencis kelktagan oficialan viziton en Israelo kaj Palestino. La prezidento de Pollando renkontiĝas kun la prezidento kaj ĉefministro de Israelo kaj aliaj gravaj israelaj politikistoj. Andrzej Duda merkede vizitos Bet Leĥem kaj renkontiĝos ankaŭ  kun la prezidento de Palestino. Dum sia vizito en Israelo prezidento Duda havos du gravajn elpaŝojn. La unua en la Centro de Menachem Begin koncernos la polajn-judajn rilatojn historiajn kaj nuntempajn. Pri geopolitiko, minacoj kaj defioj por sekureco kaj paco la pola prezidento kiel honora gasto  parolos dum konferenco en Israela Konsilio por la Internaciaj Rilatoj, kiun ĝi organizas kune kun la Pola Instituto pri Internaciaj Rilatoj. Marde la pola prezidenta paro vizitis antaŭtagmeze Institon Yad Vashem. Posttagmeze prezidento Andrzej Duda distingis la eksan prezidanton de la Kneseto kaj eksan mabasadoron de Israelo en Pollando per Ordeno de la Blanka Aglo.

El la elsendo 17.01.2017. Legas Milada – 1’23”

--------------------------------------------------------------------------------

E_elsendo el la 17.01.2017
[2017-01-17]
https://pola-retradio.org/2017/01/e_elsendo-el-la-17-01-2017/

Podkasto: Ludu en nova fenestro | Elŝutu

La 616-a E-elsendo ĉe www.pola-retradio.org el la 17.01.2017:

– Hodiaŭ ni prezentas la laŭvican, ĉi-foje la 50-an fragmenton de la romano de la pola Nobel-premiito, Henryk Sienkiewicz „Quo Vadis” en la E-traduko de Lidia Zamenhof. – Niaj komencaj aktualaĵoj rilatas al la vizito de la pola prezidenta paro en Israelo, al la novaj rimedoj por pliaj segmentoj de la varsovia metroo kaj al la decido de la germana Konstitucia Tribunalo koncerne la ekstreman partion NPD. – En la scienca bultena ni informas pri la sukceso de polaj kirurgoj, kiuj en decembro transplantis manon al neplenlertulo senigita je ĉi tiu organo. – Muzike ni prezentas la kanton „Lando, mia lando” en la plenumo de Tova Ben-Cvi el la KD „Bonvenu paco”. – Aktualaĵoj kaj sciencbultena informo estas paralele legeblaj kaj aŭskulteblaj en la koncernaj rubrikoj de nia paĝo. Nia elsendo estas aŭskultebla ankaŭ pere de: https://www.youtube.com/results?q=pola+retradio&sp=CAI%253D .

--------------------------------------------------------------------------------

E_elsendo el la 20.01.2017
[2017-01-20]
https://pola-retradio.org/2017/01/e_elsendo-el-la-20-01-2017/

Podkasto: Ludu en nova fenestro | Elŝutu

La 617-a E-elsendo el la 20.01.2017 ĉe www.pola-retradio.org:

– En nia felietono pri koninda Pollando ni parolas pri la plej longa pola rivero Wisła [visŭa], Vistulo. La Jaron de Vistulo en 2017 proklamis la pola Sejmo; ankaŭ la aŭtoritatoj de la Mazovia Vojevodio, kies ĉefa urbo estas Varsovio. – La komenca kultura kroniko liveras informojn pri la jubileo de la operejo en Lodzo (la centra Pollando); pri la kreiĝanta portalo de Krakova Provinco dediĉita al la religiaj artverkoj de ĉi tiu regiono; pri interesa ekspozicio dediĉita al la finna arkitekturo kaj dezajno daŭranta en la varsovia Muzeo pri Historio de Polaj Judoj, kies konstruaĵo estas ankaŭ verko de finnaj arkitektoj. – La E-komunuma segmento liveras informojn pri la preparoj al la Internacia Infana Kongreseto 2017 ( http://bertosch.free.fr/iik2017/index.htm ); pri la laŭvica, kroata versio de la reta kurso „Esperanto je 12 tagoj” bazita sur la zagreba metodo ( http://learn.esperanto.com ); pri la nunjara eldono de la usona kursaro NASK ( nask.esperanto-usa.org/venonta ). Muzike akompanas nin populara pola kanto pri Vistulo kaj JoMo memoriganta la kanton „Lernu nun” el la KD JoMo Friponas eldonita de Vinilkosmo. – La akompana foto ĉe la programinformo prezentas foton pri Vistulo el la provizoj de la Interreto. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo: https://www.youtube.com/results?q=pola+retradio&sp=CAI%253D

--------------------------------------------------------------------------------

Finna arkitekturo kaj dezajno en la varsovia Muzeo pri Historio de Polaj Judoj
[2017-01-20]
https://pola-retradio.org/2017/01/finna-arkitekturo-kaj-dezajno-en-la-varsovia-muzeo-pri-historio-de-polaj-judoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.01.2017

--------------------------------------------------------------------------------

Jubileo de la Granda Teatro en Lodzo
[2017-01-20]
https://pola-retradio.org/2017/01/jubileo-de-la-granda-teatro-en-lodzo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.01.2017

--------------------------------------------------------------------------------

Portalo Religia heredaĵo de Krakova Provinco
[2017-01-20]
https://pola-retradio.org/2017/01/portalo-religia-heredajo-de-krakova-provinco/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.01.2017

--------------------------------------------------------------------------------

Koninda Pollando: Vistulo
[2017-01-20]
https://pola-retradio.org/2017/01/koninda-pollando-vistulo/

Hodiaŭ ni invitas al Pollando por prezenti al vi gesinjoroj la riveron Wisła, Vistulon. La plej longa pola rivero, difinata kiel la reĝino de la polaj riveroj longas 1047 kilometrojn kaj trafluas la tutan landon de la sudo ĝis la nordo. Ĝiaj fontoj troviĝas en la suda Pollando ĉe la piedoj de Barania Góra (La ŝafa monto) kaj la akvoj enfluas Baltikon. La pola sejmo proklamis la 2017-an kiel Jaron de Vistulo, aldone oni solenas la 2017-an kiel la Jaron de Vistulo en Mazovio (la centra provinco de Pollando, en kiu troviĝas Varsovio). Tio estas ankaŭ la aparta okazo por paroli pri la rivero trafluanta dekojn da urboj, urbetoj, vilaĝoj, en kiu ĉiu intime estas kun ĝi ligita.  Sed por ĉiuj poloj Vistulo estas samtempe grava historia simbolo kaj sen troigo la plej pola inter la polaj riveroj. Kiel diris en iu el siaj paroladoj Johano Paŭlo la 2-a „Vistulo estas la rivero de ĉiuj polaj terenoj, la rivero de nia historio. De jarcentoj – antaŭ ol la nomo Pollando aperis en la historiaj kronikoj. [..] Vistulo estas silenta atestanto de la vivo de generacioj, de ilia enmondiĝado kaj forpasado. De ilia luktado, kelkfoje luktado je vivo kaj morto por konservi kaj protekti tion, kio hejmlanda, tion kio estas komuna atingaĵo kaj komuna heredaĵo…” La nomo Wisła havas pli ol 2 mil jarojn. La unua latina mencio devenas el la 7/5-a jaro antaŭ nia erao kaj troviĝas en la prezentita en Porticus Vipsania mapo de Marek Agrippa  kaj en Natura Historio de Plinio la Maljuna, kiu nomis la riveron Viscla. Ekde la 5-a jarcento ĝia nomo aperas en la formo Vistla. Iuj asertas,  ke la nomo estis transprenita fare de hindoeŭropaj popoloj de pli fruaj loĝantoj de ĉi tiuj terenoj. Vistulo estas strikte ligita kun la historio de Pollando kaj Varsovio. La unua burgo sur la tereno de Varsovio ekzistis en Jazdów kun spuroj el la 7/9-a jarcentoj, kiu akiris apartan signifon en la 13-a jarcento pro sia situo ĉe la kriĉiĝo de du gravaj itineroj el Pomerio tra Zakroczym kaj Czersk ĝis la Nigra Maro, do el la nordo ĝis la sudo kaj el la oriento-okcidenten. En la 16-a/17-aj jarcentoj, kalkulataj kiel la ora epoko  en la pola historio al la laŭvistula navigado oni donis apartan atenton pro ĝia navigebleco kaj pro la kreskanta eksterlanda konjunkturo je la pola lingvo kaj greno. En la centra segmento de la rivero la ĉefa rivera haveno fariĝis tiam Varsovio kaj ĝi havis unu el la plej grandaj riveraj flotoj en Eŭropo. Hodiaŭ Vistulo estas la lasta rivero de Eŭropo, kies panoramo en signifa parto redonas ĝian naturan, nereguligitan karakteron. La riverbranĉaro de Vistulo kovras du trionojn de la surfaco de Pollando. De la aliaj eŭropaj riveroj distingas ĝin harmonio kaj belaj pejzaĝoj ne plu videblaj ĉe riveroj jam reguligitaj, kion kaŭzas multbranca akvofluejo, vico da insuloj, sablozaj riverbranĉoj. En la akvoj de Vistulo daŭre eblas observi procezojn de la mempurigado, riĉiĝado je oksigeno, riverborda erodado. Vistulo gravas nuntempe en la eŭropa skalo pro sia ekologia koridoro laŭ la akso nordo-sudo. Ĝia natura karaktero ebligas la moviĝadon de vivaj organismoj inter Skandinavio kaj Afriko. Malgraŭ alikonstruo de la malsupra akvofluo Vistulo daŭre plenumas gravan rolon en la alilokiĝado de fiŝoj. Ankaŭ por diverspeciaj mamuloj  la spacoj inter kontraŭinundaj remparoj rolas kiel grava moviĝvojo. Pro parte natura karaktero de la dekstraborda Vistulo en la regiono de Varsovio la animaloj povas moviĝi libere laŭe de la rivero malgraŭ la ekologia baro, kiun formas la granda urbo. La plej granda riĉaĵo de Vistulo estas tamen la birdaro. Naskiĝas tie kaj nestas du trionoj de ĉiuj birdoj de Pollando, inkluzive de malofte aperantaj kaj minacitaj de formorto en Pollando kaj en Eŭropo. Nestas tie 95 procentoj de la polaj grizaj mevoj, 70 procentoj de malgrandaj ŝternoj kaj pli ol 50 procentoj ol hirundaj ŝternoj. Rifuĝejon trovas tie ankaŭ tre maloftaj riverbirdoj, kies kvanto sur la tuta teritorio de Pollado ne superas 60 parojn. Temas i.a. pri trielo, nigrakapa mevo, pigmea mevo kaj blankvanga ŝterno. Apud Vistulo en la regiono de Varsovio eblas renkonti pli ol 200 birdosepciojn. Pli ol en aliaj lokoj de Pollando kaj temas same pri akvaj, arbaraj kaj herbejaj birdospecioj. Krome tiu ĉi loko rolas kiel unu el la plej gravaj en Pollando kordiroj de la printempa-aŭtuna birdomigrado. Krom bridoj en Varsovio apud Vistulo, ofte en la urbocentro mem vivas kastoroj, lutroj aŭ alkoj. Se temas pri flaŭro kreskas tie ne sole plantoj delonge tie aperantaj, ĉar la tereno estas ankaŭ loko kie multaj surprizaj plantospecioj kiel tomatoj aŭ…  asparago transformiĝas en sovaĝajn formojn. Dum jaroj postmilite ĉe la vistulbordaj plaĝoj oni piknikis en Varsovio amase. La Sanktjohana nokto estis loganta al la rivero por lanĉi florkronojn kaj amuziĝi homamasojn. Sed sekvis longa paŭzo en tiu amika rilatado de varsovianoj kaj la rivero. Nur en la lastaj jaroj varmegaj someroj revenigis al la riverbordo amase la varsovianojn kaj turistojn, kion favoras la kreiĝanta kaj disfloranta infrastrukturo: kafejetoj, rapdmanĝejoj, restracietoj malfermaj por la publiko inter majo kaj septembro.  La plej populara plaĝo etendiĝas ĉe Poniatowski-ponto, sed krom ĝi estas kvar aliaj kaj krome multaj naturaj kaj tiel nomataj sovaĝaj plaĝoj, sen aparta infratsurkturo. Ili ĉiuj estis rekonitaj de National Geographic ektroviĝinte en la registro de la plej belaj tiaj lokoj en la mondo. Sed en Varsovio eblas ĝui la riprozon ĉe Vistulo ne nur surplaĝe. Eblas ĝui ĝin de sur biciklo. La laŭbordaj biciklaj vojetoj havas entute 40 kilomerojn. Laŭe de Vistulo kondukas krome en Varsovio la plej grandaj kurvojetoj por la ŝatantoj de aktiva ripozo, estas lokoj por praktiki aliajn sportojn. Por la  varsovianoj kaj gastoj de la pola ĉefurbo same allogaj kaj atrakciaj estas plukonstruiĝantaj promenejoj laŭe de Vistulo. Al unu el la apudvistulaj atrakciaĵoj kalkuliĝas sendube Parko de Fontanoj piede de la  Malnovurba Eskarpo inaŭgurita en 2011-a jaro. Ni aldonu fine, ke Varsovio estas la unusola urbo en Eŭropo pro la du troviĝantaj apudvistule terenoj de la programo Naturo 2000.

El la elsendo 20.01.2017. Legas Barbara – 9’08”

--------------------------------------------------------------------------------

Avantaĝoj de konsciaj sonĝoj
[2017-01-24]
https://pola-retradio.org/2017/01/avantagoj-de-konsciaj-songoj/

Nur malmultaj personoj havas la tiel nomatajn konsciajn sonĝojn. Dum ili la dormantaj personoj konscias, ke bildoj kreataj de ŝia/lia cerbo ne estas realo. Dank’ al tio ili povas en maniero preskaŭ laŭplaĉa gvidi eventojn vidatajn en la sonĝo kaj krei la nerealan spacon. Sciencistoj el Britio faris eksperimentojn kun personoj, kiuj estis dotitaj de ĉi tiu kapablo. Evidentiĝis, ke ili en iugrado superas homojn, kiuj ne kontrolas siajn sonĝojn. Sciencistoj el  Lincoln-Universitato en Britio dum unu monato ekzamenis grupon de 68 personoj en la aĝo de 18-25 jaroj. Parto de ili spertis la konsciajn sonĝojn dum la aliaj dormis normale. Evidentiĝis, ke homoj havantaj konsciajn sonĝojn manifestis pli grandan facilon solvi problemojn en la reala vivo. Partoprenantoj de la eksperimento estis ricevantaj sekvencojn de tri vortoj, kiujn ligis laŭvica vorto. Ilia tasko estis trovi vorton-ŝlosilon. Homoj, kiuj spertis konsciajn sonĝojn havis je 25 procentoj pli bononajn rezultojn ol la ceteraj membroj de la grupo. Kiel konkludis doktoro Patrick Bourke, kiu gvidis la eksperimenton, homoj, kiuj havas konsciajn sonĝojn povas en maniero multe pli natura fronti la problemon el alia perspektivo kaj trovi alian vojon por ĝin solvi. Onidire eblas tiun kapablon sonĝi konscie ellerni.

El la elsendo 24.01.2017. Legas Tomek – 1’36”

sc_tm_Avantagoj havi konsciajn songojn_01’36”

--------------------------------------------------------------------------------

Sano en la ĉefa rolo. 2017 – La Zamenhof-Jaro
[2017-01-24]
https://pola-retradio.org/2017/01/sano-en-la-cefa-rolo-2017-la-zamenhof-jaro/

Lastlunde en la Varsovia Centro de la Edukaj-Sociaj Novumoj okazis konferenco de oftalmologoj kaj specialistoj pri la problemoj de okulmalsanoj kaj viddifektoj „Sano en la ĉefa rolo. La 2017-a – la Zamenhofjaro. Kion vidis Zamenhof?”. Ĉiuj prelegoj estis dediĉitaj al  la vidproblemoj de lernejanoj, kiuj problemoj sekvas el naturaj kaŭzoj aŭ estas sekvo de malsanoj kaj lezoj. Specialistoj el diversaj varsoviaj altlernejoj kaj institutoj parolis ankaŭ pri la rilataj terapioj, modernaj metodoj forigantaj la viddifektojn, trejnadoj plibonigantaj la vidkvaliton, pri la dependecoj inter dieto kaj vidkapablo. La enkondukan prelegon pri D-ro Zamenhof kiel lingvisto kaj okulisto prezentis d-ro Maciej Jaskot, adjunkto en Fakultato de Humanismaj kaj Sociaj Sciencoj en la varsovia SWPS-Universitato.

El la elsendo 24.01.2017. Legas Milada – 1’16”

--------------------------------------------------------------------------------

Dulingvismo protektas cerbon kontraŭ demenco
[2017-01-24]
https://pola-retradio.org/2017/01/dulingvismo-protektas-cerbon-kontrau-demenco/

Cerboj de personoj dulingvaj pli ŝpareme mastras siajn provizojn, dank’ al kio ili pli longe konservas regulkonformajn konigajn funkciojn. Dum la esploroj de kanadaj sciencistoj, en kies kadro estis observataj cerboj de senjoroj, ekzamenatoj  estis petitaj koncentriĝi pri vidinformo (koloro de objekto), sed ignori samtempe la spacan informon (lokalizon de la objekto). La eksperimenton partoprenis du grupoj de kanadanoj. En la unua troviĝis sole franclingvuloj, en la alia dulingvuloj uzantaj kaj la francan kaj la anglan. Ĉiuj estis samaĝaj, 74 jaraj kaj havis similan klerignivelon. Kiel informis „Journal of Neurolinguistics” evidentiĝis, ke la cerboj de unulingvuloj engaĝis multajn cerbosferojn ligitajn kun la alifarado de vidinformoj, selekta koncentriĝo kaj kun funkcioj plenumi ĉi tiun taskon. La cerboj de la dulingvuloj ŝparis la energion engaĝante malpli da cerbosferoj, sed sferojn pli taŭgajn por plenumi la taskon. Ĉe la dulingvuloj oni konstatis ankaŭ pli grandan nombron de nervokonektoj en la cerboparto, kiu rolas en la alifarado de vid- kaj spac-informoj. Konkludante la kanadaj sciencistoj konstatis, ke tiu efika cerboselektiveco, kiu ebligas atingi la saman rezulton per malpli granda streĉo favoras regulkonforman funkciadon de cerbosferoj en >lobus temporalis<, kiu pro sia naturo estas subiĝema en la procezoj de maljuniĝado. I.a. dank’ al tio personoj dulingvaj en malpli granda grado estas minacitaj de demenco.

El la elsendo 24.01.2017. Legas Tomek – 1’42”

sc_tm_malsameco en la cerbolaboro de unu- kaj dulingvuloj_01’42”

--------------------------------------------------------------------------------

Cele al rekonstruo de la pola ŝipkonstrua industrio
[2017-01-24]
https://pola-retradio.org/2017/01/cele-al-rekonstruo-de-la-pola-sipkonstrua-industrio/

La Investa Fonduso Mars aĉetis la ŝipfarejon de Szczecin (la nord-okcidenta Pollando), kio estas la unua paŝo al la rekonstruo de la pola ŝipkonstrua industrio. Tiel apud Baltiko povas kreiĝi la plej granda kaj unu el la plej grandaj ŝipkonstruaj grupoj en Eŭropo. Tio alportos mezureblajn avantaĝojn al la tuta pola ŝipkonstrua industrio, kiu denove fariĝos grava piliero de la pola mastrumado. En Szczecin krom ŝipoj civilaj povos estonte esti konstruitaj la subakvaj ŝipoj por la Polaj Armeaj Fortoj, kun kio ligiĝos kreo de novaj laborlokoj. La aŭtoritatoj de la regiono substrekas aldone, ke dank’ al ĉi tiu investaĵo la Okcidenta Pomerio akiras gravan merkatistan partneron.

El la elsendo 24.01.2017. Legas Milada – 1’o1″

--------------------------------------------------------------------------------

Libroproponoj por la komuna pola legado
[2017-01-24]
https://pola-retradio.org/2017/01/libroproponoj-por-la-komuna-pola-legado/

Prezidento Andrzej Duda prezentis proponon de libroj el inter kiuj inaternaŭtoj elektos tiun, kiu estos legita dum la tradicia jam tago de la Nacia Legado 2017. La listo de la gravaj verkoj de la pola literaturo kreiĝis sekve de konsultoj kun la altlernejaj fakultatoj de la pola filologioa, Nacia Biblioteko kaj Instituto pri Literaturaj Esploroj de la Pola Sciencakademio. La interreta plebiscito daŭras ĝis la 15-a de februaro, la rezultoj estos anoncitaj la 21-an. Inter la proponoj troviĝas „Przedwiośnie” (Antaŭprintempo) de Stefan Żeromski, „Pamiętniki Soplicy” (La memorliro de Soplica) de Henryk Rzewuski, „Beniowski” de Juliusz Słowacki kaj „Wesele” (La nupto) de Stanisław Wyspiański. La unua Nacia Legado okazis en 2012, kiam la tuta Pollando legis la epikan poemon de Adam Mickiewicz „Sinjoro Tadeo”; Pasintjare temis pri „Quo Vadis” de Henryk Sienkiewicz.

El la elsendo 24.01.2017. Legas Barbara – 1’15”

--------------------------------------------------------------------------------

E_elsendo el la 24.01.2017
[2017-01-24]
https://pola-retradio.org/2017/01/e_elsendo-el-la-24-01-2017/

Podkasto: Ludu en nova fenestro | Elŝutu

La 618-a E-elsendo ĉe www.pola-retradio.org el la 24.01.2017:

– Niaj komencaj aktualaĵoj rilatas al rekonstrupaŝoj de la pola ŝipkonstrua industrio, al la plebiscito por verko legota dum la Tago de la Nacia Legado 2017 kaj al konferenco de oftalmologoj kaj specialistoj pri vidproblemoj, kiu okazis lastlunde en Varsovio sub la temo „Sano en la ĉefa rolo. La 2017-a – la Zamenhofjaro. Kion vidis Zamenhof?”. La rilata foto troviĝas en la rubriko „Fotogalerio”. – La scienca bulteno traktas la esplorojn pri cerbofunkciado de unu- kaj dulingvuloj kaj pri personoj, kiuj estas dotitaj per la kapablo havi konsciajn sonĝojn. – Nia sonsceno prezentas fragmenton de la prelego de Vera Barandovska-Frank pri >slava reciprokeco< farita dum la lingvopolitika konferenco de la landoj V4+: “Perspektivoj de lingva komunikado en EU”. – Muzike akompanas nin Maragan’ per fragmento de la kanto „Speguloj” el la KD „Kiu semas venton”. – Aktualaĵoj kaj sciencbultena informo estas paralele legeblaj kaj aŭskulteblaj en la koncernaj rubrikoj de nia paĝo. Nia elsendo estas aŭskultebla ankaŭ pere de: https://www.youtube.com/results?q=pola+retradio&sp=CAI%253D . La akompana al ĉi tiu informo foto devenanta el la Interreto prezentas la polan prezidentan paron dum la tago de la Nacia Legado.

--------------------------------------------------------------------------------

Distingitaj per Benemerenti
[2017-01-27]
https://pola-retradio.org/2017/01/distingitaj-per-benemerenti/

La Fondaĵo de Ewa Błaszczyk „Akogo” kaj Reprezenta Artensemblo de la Polaj Armeaj Fortoj fariĝis laŭreatoj de la ĉiujara premio de la Militista Diocezo Benemerenti. La fondaĵo „Akogo” estis honorita pro oferplena servo favore al homoj post neŭrologiaj lezoj kaj favore al iliaj familioj kaj proksimuloj, pro persista batalo por rajto vivi al infanoj en la stato de la postleza komato, pro nobla agado de specializa medicina centro kaj rekapabliga kliniko „Budzik” (vekhorloĝo). La reprezenta Artensemblo de la Polaj Armeaj Fortoj estis premiita pro valora kontribuo al la nacia kulturo, pro la popularigado de patriotaj kaj kristanaj valoroj, pro la flegado de glora memoro de la polaj militistaj fortoj. La premioj Benemerenti (Bone Meritiĝintaj) estas atribuataj de la Militista Diocezo de la Polaj Armeaj Fortoj ekde 1995 al personoj kaj institucioj, kiuj per sia agado donas la ateston pri la plej superaj valoroj, kiuj en la vivo de individuoj kaj socio estas vero kaj justeco. La nunjaran solenaĵon de la enmanigo de la premioj Benemerenti finis koncerto de la kristnaskaj kantoj en la plenumo de la Reprezenta Artensemblo de la Polaj Armeaj Fortoj.

El la elsendo 27.01.2017. Legas Maciek – 1’27”

--------------------------------------------------------------------------------

En Pollando okaze de la Memortago pri la viktimoj de holokaŭsto
[2017-01-27]
https://pola-retradio.org/2017/01/en-pollando-okaze-de-la-memortago-pri-la-viktimoj-de-holokausto/

Antaŭtage de la pasanta hodiaŭ Memortago pri la viktimoj de holokaŭsto la pola Sejmo omaĝis per minuto de silento la memoron de la viktimoj de la germana-nacisocialisma sistemo de ekstermo, en kies sekvo la vivon perdis milionoj da homoj. La hodiaŭaj ĉefsolenaĵoj  okazis sur la tereno de la eksa koncentrejo Aŭschwitz I kaj en Varsovio.  Ĉirkaŭ 40 eksaj malliberigitoj metis florkronon kaj torĉojn antaŭ la Mortomuro enirantre la terenon de la eksa koncentrejo kaj mortotendaro tra la pordo kun la surskribo „Arbeit macht frei”. Multaj portis tukojn kun blankaj-bluaj strioj, memorigantaj la koncentrejajn vestojn. En la centro de la florkrono el la blankaj-bluaj troviĝas ruĝa triangulo kun la lietro „P” simbolanta polajn politikajn malliberigitojn. La ĉefaj solenaĵoj en Varsovio en la ĉeesto de la ŝtataj, komunumaj, konfesiaj aŭtoritatoj, reprezentantoj de ambasadoj, sociaj kaj konfesiaj organizoj okazis antaŭ la Monumento de Getto-herooj. Krom meto de floroj kaj memoralvoko estis enprogramita teatra spektaklo.

El la elsendo 27.01.2017. Legas Barbara – 1’28”

--------------------------------------------------------------------------------

E_elsendo el la 27.01.2017
[2017-01-27]
https://pola-retradio.org/2017/01/e_elsendo-el-la-27-01-2017/

Podkasto: Ludu en nova fenestro | Elŝutu

La 619-a E-elsendo el la 27.01.2017 ĉe www.pola-retradio.org:

La koncentrejo-mortotendaro Auschwitz-Birkenau

– Ĉefloke ni referencas al la pasanta hodiaŭ 72-a datreveno de la germana mortotendaro Auschwitz-Birkenau establita sur la pola teritorio. Ni referencas al la genezo de ĉi tiu koncentrejo, sekve mortotendaro, ĝia rolo en la eksterma plano de la eŭropaj judoj, la hodiaŭaj solenaĵoj en Pollando. Ni prezentas ankaŭ poeziaĵon de Julius Balbin dediĉitan al la ekstermo de judoj. En la kultura kroniko ni informas pri la laŭreatoj de la premio Benemerenti kaj pri laŭvica eldonaĵo kun la tataraj fabeloj eldonota nunjare. – La E-komunuma segmento liveras informojn pri novaj platformoj por UEA membroj – aktivulo.net kaj forumo.esperanto.net . Ni informas pri la planoj de la Hispana E-Federacio lige kun la nunjara Zamenhof-Jaro. Muzike ni cite prezentas muzikon ligitan kun la memoro pri holokaŭsto, kun la kantarto de la ensemblo de la Polaj Armeaj Fortoj kaj fragmente ni memorigas la E-tangon en la plenumo de Tore Skogman. – La akompana foto ĉe la programinformo prezentas la enirpordon al la koncentrejo-mortotendaro Auschwitz-Birkenau. – Komencaj kaj la kultuktonikaj informoj estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en la jutubo: https://www.youtube.com/results?q=pola+retradio&sp=CAI%253D

--------------------------------------------------------------------------------

La 72-a datreveno de la liberigo de la germana koncentrejo Auschwitz-Birkenau
[2017-01-27]
https://pola-retradio.org/2017/01/la-72-a-datreveno-de-la-liberigo-de-la-germana-koncentrejo-auschwitz-birkenau/

Hodiaŭ pasas la 72-a datreveno de la liberigo de la germana koncentrejo Auschwitz-Birkenaŭ fare de la Ruĝa Armeo. En momento de la liberigo, la 27-an de januaro 1945 en la tuta koncentreja komplekso troviĝis ĉirkaŭ 7 mil 500 malliberigitoj. En la daŭro de ĝia ekzisto, do ne plenaj kvin jaroj,  estis murditaj  tie ĉirkaŭ unu miliono cent mil virinoj, viroj kaj infanoj, en plimulto judoj, sed krome poloj, sovetaj ostaĝoj, romaoj,  reprezentantoj de pli ol 20 nacioj. Germanoj establis la koncentrejon Auschwitz en 1940 por malliberigi en ĝi polojn. Auschwitz II-Birkenau kreiĝis du jarojn poste fariĝante ekstermejo de judoj.  Hodiaŭ la tuta koncentreja-mortotendara komplekso  rolas kiel simbolo de la ekstermo de judoj, martirologio de poloj, sovetuniajaj militkaptitoj kaj civitanoj de la okupaciataj de la Tria Regno eŭropaj ŝtatoj. La rekta kaŭzo por la establo de la koncentrejo estis la grandiĝanta nombro de amase arestataj poloj kaj plenŝtopiĝo de la ekzistantaj malliberejoj. Ilia unua transporto venis al Aŭschwitz la 14-an de junio 1940 el malliberejo en la loko Tarnów. Komence Auschwitz estis konceptita kiel plia koncentrejo establata de germanoj kaj funkciantaj jam ekde la 30-aj jaroj. Laŭ brita historiisto Paŭl Johanson temis en la periodo 1933-1945 pri 1634 koncentrejoj kaj iliaj filioj kaj pli ol 900 laborternaroj. Sur la tereno de la konkerita kaj okupaciita Pollando germanoj establis krom koncentrejoj en  la lokoj Sztuthof kaj Płazów  ankaŭ mortotendarojn en la lokoj Chełmo, Belżec, Sobibór, Majdanek, Treblinka. Ambaŭ rolojn plenumis Auschwitz-Birkenau, kiu ekde 1942 fariĝis ankaŭ unu el la centroj por definitiva solvo de la juda problemo. Tiuj lokoj de kelka tempo estas epitetataj en okcidentaj landoj, Usono kaj en Germanio mem kiel polaj koncentrejoj. Tiujn kalumniajn asertojn kontraŭas polaj aŭtoritatoj kaj pola leĝaro. Lastatempe eksplodis vasta socia kampanjo  en la reto, pere de sociaj portaloj kontraŭ ĉi tiuj mensogaj praktikoj. En tiu kunteksto ni memorigu, ke antaŭ unu semajno, la 20-an de januaro pasis la 75-a datreveno de la konferenco en Wansee apud Berlino organizita de la Ĉefa Sekurecoficejo de la Regno (RSHA), dum kiu estis prezentita la ekstermoplano de la eŭropaj judoj. En la protokolo de la konferenco troviĝas tabelo de la landoj kaj nombro de judoj el tiuj landoj destinitaj por baldaŭa deporto kaj nenigo. Temis ne sole pri landoj tiam okupaciitaj de Germanio, sed ankaŭ neutralaj rilate Germanion kiel Hispanio, Portugalio, Svislando aŭ Svedio. Estis menciitaj landoj tiam alianciĝintaj kun la 3-a Regno inkluzive de  tiaj  satelitaj landoj kiel Kroatio, Slovakio, Hungario, Italio aŭ parto de Francio sub Vichy-registaro, estis menciitaj judoj el Britio, kiu estis en la stato de milito kontraŭ Germanion. Por ekstermo estis destinitaj laŭ tiuj planoj 11 milionoj da judoj. Laŭ profesoro Jacek Leociak el la Esplorcentro pri Ekstermo de Judoj de la Pola Sciencakademio la germana ŝtato tutece engaĝiĝis en realigon de ĉi tiu plano: la civila kaj miltista administracio, fervojo, ministerioj pri la eksteraj kaj pri la internaj aferoj, organoj de terena administracio, polico, sekurecservo, gestapo, SS.

En novembro 2005 la Ĝenerala UNO-Asembleo proklamis Internacian Memortagon pri la Viktimoj de Holakaŭsto por omaĝi la juddevenajn viktimojn, murditajn dum la 2-a mondmilito indikante kiel la omaĝtagon la 27-an de januaro. Ni tamen devas hodiaŭ memori kaj omaĝi  ĉiujn viktimojn de la koncentrejo-mortotendaro Aŭschwitz-Birkenaŭ, la plej hororiga, infera loko, kiun germanoj establis dum la 2-a mondmilito sur la pola teritorio.

Julis Balbin:

Ĉu mi iam estis tie?

Ĉu mi iam povus imagi tion?

Ĉu mi iam kapablus trasuferi tiel?

Ĉu mi iam estus elteninta tiom?

Ĉu mi iam estus transvivinta gehenon tian?

Ĉu eble estis nura koŝmaro tia?

Ne, mi neniam estis tie…

Ne, tute ne eblas,

ke ĉio-ĉi estu vera,

ke ĉio-ĉi vere okazis tie,

en Eŭropo, en kvardekaj jaroj

de nia tiom progresinta jarcento.

El la elsendo 27.01.2017. Legas Barbara kaj Milada – 7’03”

--------------------------------------------------------------------------------

Nomoj de SS-viroj el Auschwitz publikigitaj
[2017-01-31]
https://pola-retradio.org/2017/01/nomoj-de-ss-viroj-el-auschwitz-publikigitaj/

Ĉirkaŭ ok kaj duona mil nomoj de SS-viroj el la eksa germana koncentrejo-mortotendaro Auchwitz troviĝas en bazo de donitaĵoj publikigita lastlunde de la krakova filio de la Instituto pri la Nacia Memoro. En la planoj estas kompletigo de ĉi tiu bazo per donitaĵoj el aliaj eksaj germanaj koncentrejoj sur la pola teritorio. La unua kaj unusola ĉi-speca prilaboraĵo en la mondo estas konsultebla ĉe la reta adreso www.truthaboutcamps.eu/zalogass . Tiuj donitaĵoj aperis en la reago je la uzado de la difino „polaj koncentrejoj” elmontrante la anaron de SS-funkciuloj. La originala bazo konsistas el kvar tabeloj enhavantaj personajn donitaĵojn, dokumentojn de justico, fotojn de SS-viroj kaj priskribon de la servado en la kocentrejo Auschwitz. Ĉi lasta estas ankoraŭ kompletigata kaj estos publikigita tuj post la verkonformiga proceduro. Ne aperas ankoraŭ listo de servantaj en Auschwitz virinoj, kiu ankaŭ estas ankoraŭ verkonformigata. La bazo aperas en la trilingva versio – pola, germana kaj angla. Detalajn donitaĵojn dume eblas legi nur germane (originalaj nomoj) kaj en la pola traduko. La publikigitaj donitaĵoj ne konsideras dokumentojn kreitajn aŭ kolektitajn ekster la limo de Pollando. Ili ĉiuj havas informan kaj ne valorigan karakteron. La bazo kreiĝis en la kunlaboro kun la Ŝtata Muzeo Auschwitz-Birkenaŭ, kiu prezentas la ligon al la adreso de la bazo en sia interreta paĝo.

El la elsendo 31.01.2017. Legas Krystyna – 1’45”

--------------------------------------------------------------------------------

La 30-jariĝo de la programo Erasmus
[2017-01-31]
https://pola-retradio.org/2017/01/la-30-jarigo-de-la-programo-erasmus/

La unia programo de la studenta interŝanĝo Erasmus solenas nunjare la jubileon de sia 30-jariĝo. Laŭ la plej novaj donitaĵoj de la Eŭropa Komisiono en 2015 partoprenis ĝin 678 mil personoj kaj ilia nombro daŭre kreskas. En la daŭro de la 30-jara funkciado el la programo de studenta interŝanĝo ĝi evoluis al komplika programo financanta agadojn celitajn por junularo, edukado kaj evoluigado de la eŭropa identeco. Krom projektoj ligitaj kun la supera eduksistemo ĝi rilatas ankaŭ al volontulado, sporto aŭ socia integriĝo de enmigrantoj. Vastiĝis ankaŭ la geografoa bazo de la programo  de 11 ŝtatoj en 1987 ĝis 33 aktuale (ĉiuj uniaj landoj plus Turkio, Makedonio, Norvegio, Islando kaj Liĥtenŝtejno). Pri la sukceso de la programo, kiu de tri jaroj nomiĝas Erasmus+ atestas tio, ke en 2015 kadre de la programo 678 mil personoj forveturis eksterlanden por studi, labori aŭ volontuli. Samjare la unio investis 2,1 miliardojn da eŭroj en 19 600 projektojn, kiujn partoprenis 69 mil organizoj. En 2015 la sfero de Erasmus+ krome vastiĝis. La unuan fojon en la historio oni ebligis al institucioj de la supera eduksistemo interŝanĝi studentojn kaj laborantojn kun ekstereŭropaj altlernejoj, kion utiligis pli ol 28 mil personoj. La plej multnombraj partoprenantoj de Erasmus devenas el Francio, Germanio kaj Hispanio. Aliflanke Hispanio, Germanio kaj Brito estas landoj, kiuj akceptas kadre de la programo plej multajn personojn. 94 procentoj de Erasmus-partoprenantoj asertas, ke dank’ al la programo gramdiĝis iliaj kapabloj kaj 80 procentoj sentis, ke la partopreno en la programo influis tre pozitive iliajn eblojn de profesia kariero. Ĉiu tria persono staĝanta kadre de Erasmus+-programo ricevas laborofreton de enteprreno, kiu akceptis lin/ŝin por la staĝo. Eŭropa Komisiono premisas, ke en la jaroj 2014-2020 la programon utiligos 4 milionoj da personoj. La buĝeto de Eramus + por tiu periodo egalas al 14,7 miliardoj da eŭroj.

El la elsendo 31.01.2017. Legas Milada – 1’40”

--------------------------------------------------------------------------------

Kolumpsitako  dekumas upuojn
[2017-01-31]
https://pola-retradio.org/2017/01/kolumpsitako-dekumas-upuojn/

La devenanta el Afriko kaj la Suda Azio rezistema, agresa kaj inteligenta kolumpsitako rapide adaptiĝas en la novaj vivcirkonstancoj. Nun ĝi vivas en 35 landoj de kvar kontinentoj kaj en Eŭropo mem eblas renkonti ĝin en pli ol 100 urboj, plej multnombre en Britio, Belgio, Nederlando kaj Germanio. Laŭ ekologoj tiuj allogaj, verdoplumaj birdoj tre negative influas la faŭnon, aparte  birdojn nestantajn en arbotrunkaj truetoj kiel eŭropaj sitoj, pegoj, sturnoj. La komunaj esploroj de polaj kaj israelaj sciencistoj elmontras, ke kolumpsitako grave minacas al la populacio de upupoj en Isrealo. D-ro Piotr Zduniak el la Biologia Fakultato de Adam Mickiewicz-Universitato en Poznano kun profesoro Reuven Yosef el Ben Gurion University of the Negev en Israelo kaj doktoro Michał Żmihorski el la Instituto pri Naturprotekto de la Pola Sciencakademio en Krakovo observis la invadon de kolumpsitakoj en Israelo kaj ĝian sekvon por la lokaj birdoj. Dum naŭ jaroj (de la dumila ĝis 2009) oni regule nombris birdojn sur kvar spacoj en la suda Israelo en la ĉirkaŭaĵoj de Ejlat. Samtempe estis ekzamenataj grandaj kompleksoj de daktilujoj plantataj de homo en la dezerto, kie vivas upupo la unusola birdospecio nature vivanta en ĉi tiu loko, bezonanta arbartrunkajn truetojn. En la jaroj 2002 kaj 2006 sur du terenoj oni komencis noti la aperon de  kolumpsitakoj, kio rezultis per forta malkresko de la upupopopulacio. Sur aliaj terenoj ne estis rimarkita tiu dependeco.  La afero konsistas en tio, ke same kolumpsitakoj kaj upuoj por kovi idojn bezonas arbotrunkajn truetojn. Israelo kiel lando signifagrade dezerta suferas ilian deficiton. Ĉar la kolumpsitakoj komencas la kovadon pli frue ol upupoj ili senigas tiel upupojn je kovolokoj. Laŭ d-ro Piotr Zduniak aldoniĝas al tio aliaj minacoj por upupo, kiel por specio impresiĝema je ŝanĝoj en la medio. Nome kolumpsitakoj plej ofte aperas en amaso, ili estas fortaj kaj inteligentaj kaj kapablas esti tre agresaj rilate al aliaj birdospecioj. Konkurante pri teritorio ili kapablas forpeligi kaj kelkfoje eĉ mortigi aliajn birdojn. Agresaj kolumpsitakoj influas ankaŭ la konduton de la aliaj birdoj trudate al ili daŭran singardemon tiel negative influate ilian efektivan sinnutradon.

El la elsendo 31.01.2017. Legas Maciek – 2’55”

sc_mj_Kolumpsitakoj dangeraj por indigenaj specioj_02’55”

--------------------------------------------------------------------------------

E_elsendo el la 31.01.2017
[2017-01-31]
https://pola-retradio.org/2017/01/e_elsendo-el-la-31-01-2017/

Podkasto: Ludu en nova fenestro | Elŝutu

La 620-a E-elsendo ĉe www.pola-retradio.org el la 31.01.2017:

– Kun profunda malĝojo ni ricevis la informon pri la forpaso de konata pola esperantisto, sociologo okupiĝanta rilate la E-komunumon pri la sociologiaj aspektoj de la E-movado, d-ro Zbigniew Galor. En nia elsendo ni prezentas fragmenton de lia prelego pri tiu temo prezentitan dum la Interlingvistika Simpozio en Poznano en 2011. – En la komencaj aktualaĵoj ni informas pri subvencio por elkonstrui tunelon inter la polaj insuloj Uznam kaj Wolin; pri aperigita en la reto bazo de ĉ. 8 kaj duona mil nomoj de SS-viroj el la eksa germana koncentrejo-mortotendaro Auschwitz ( www.truthaboutcamps.eu/zalogass ); pri la jubileo de la programo Erasmus. – La scienca bulteno liveras informojn pri polaj-israelaj esploroj pri agresa kolumpsitako dekumanta la israelajn upupojn. – Hodiaŭ kantas Amindaj „Ĉar ankoraŭ batas via kor’”, la kanzonon devenantan de ilia KD eldonita de Vinilkosmo. – Aktualaĵoj kaj sciencbultena informo estas paralele legeblaj kaj aŭskulteblaj en la koncernaj rubrikoj de nia paĝo. Nia elsendo estas aŭskultebla ankaŭ pere de: https://www.youtube.com/results?q=pola+retradio&sp=CAI%253D . La akompana al ĉi tiu informo foto devenanta el wikipedia.pl prezentas la mapon de la insuloj Uznam kaj Wolin, kiujn ligos submara tunelo.

--------------------------------------------------------------------------------

La festivalo „Opera Rara” (2017)
[2017-02-03]
https://pola-retradio.org/2017/02/la-festivalo-opera-rara-2017/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.02.2017

--------------------------------------------------------------------------------

500-paĝa eldono de prozaĵoj de Wisława Szymborska
[2017-02-03]
https://pola-retradio.org/2017/02/500-paga-eldono-de-prozajoj-de-wislawa-szymborska/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.02.2017

--------------------------------------------------------------------------------

Restaŭrigita varsovia naskiĝdomo de Maria Skłodowska-Curie
[2017-02-03]
https://pola-retradio.org/2017/02/restaurigita-varsovia-naskigdomo-de-maria-sklodowska-curie/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo de 03.02.2017

--------------------------------------------------------------------------------

E_elsendo el la 03.02.2017
[2017-02-03]
https://pola-retradio.org/2017/02/e_elsendo-el-la-03-02-2017/

Podkasto: Ludu en nova fenestro | Elŝutu

La 621-a E-elsendo el la 03.02.2017 ĉe www.pola-retradio.org:

– En nia ĉi-semajna felietono pri koninda polo ni memorigas la figuron de la forpasinta antaŭ kvin jaroj pola Nobel-premiitino, Wisława Szymborska prezentante krome en la E-traduko ŝian poeziaĵon „Kato en malplena loĝejo” verkitan post la morto de ŝia partnero Kornel Filipowicz en 1990. – La kultura kroniko alportas informon ligitan kun la heroino de nia felietono, pri la 500-paĝa eldono de ŝiaj prozaĵoj en Hispanio. Ni informas krome pri la nunjara eldono de la festivalo „Opera Rara” en Krakovo kaj pri restaŭrigita varsovia naskiĝdomo de Maria Skłodowska-Curie, kies 150-a naskiĝdatreveno pasos ĉi-aŭtune. – La E-komunuma segmento liveras informon pri la komenciĝonta venontsemajne 5-monata reta E-kurso de la Jagelona Universitato sub la gvido de Maria Majerczak ( goo.gl/x1S3AH ). Ni informas pri novaj skanaĵoj de Esperantomuzeo kaj de la Kolekto por Planlingvoj ( http://data.onb.ac.at/rec/AC01262463 ; http://data.onb.ac.at/rec/AC02733406 ; http://data.onb.ac.at/rec/AC00650520 ; http://data.onb.ac.at/rec/AC05003222 ; http://data.onb.ac.at/rec/AC03512601 ) kaj Verkoj (1887-1930) de Ludoviko Zamenhof: https://www.onb.ac.at/eo/bibliothek/sammlungen/kolekto-por-planlingvoj/digitaj-dokumentoj/ludwik-l-zamenhof/ – Muzike ni informas pri la fizika aperigo de la KD “Kreaktiva” de Jonny M mendebla ĉe Vinilkosmo. – La akompana foto ĉe la programinformo prezentanta la enmanigon de Nobel-premio al Wisława Szymborska devenas el la Interreto. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en la jutubo: https://www.youtube.com/results?q=pola+retradio&sp=CAI%253D

--------------------------------------------------------------------------------

Wisława Szymborska
[2017-02-03]
https://pola-retradio.org/2017/02/wislawa-szymborska/

Antaŭ kvin jaroj la 1-an de februaro 2012 en sia krakova hejmo mortis havante 89 jarojn la plej lasta pola Nobel-premiito pri literaturo, Wisława Szymborska. 6 jarojn pli frue ŝi ricevis la prestiĝan Nobel-premion pro „poezio, kiu kun ironia precizeco ebligas al la historia kaj biologia kunteksto reliefiĝi en fragmentoj de la homa realo”, oni legas  en la pravigo. En sia prelego prezentita dum la enmaniga solenaĵo ŝi i.a. diris: „La hodiaŭa poeto estas skeptita kaj suspektema eĉ – kaj eble unuavice – rilate sin mem. Malvolonte tiu deklaras publike, ke estas poeto – kvazaŭ iom hontus pro tio. Sed en nia brua epoko estas multe pli facile deklari proprajn malvirtojn, se nur ili prezentiĝas efekte, kaj multe malpli facile virtojn, ĉar ili estas pli profunde kaŝitaj kaj kiujn oni mem neĝisfine kredas… En diversaj enketoj aŭ interparoloj kun hazarde renkontitaj homoj, kiam poeto jam nepre devas difini sian okupon, tiu sciigas ĝenerale „literaturisto” aŭ menciis la krome praktikatan laboron.” Tiuj ĉi vortoj tre trafe prezentas Vislava-n Szymborska mem. Szymborska ne ŝatis interparolojn pri literaturo aŭ pri la sekretoj de la poezia stablo premisante, ke aŭtoro devus esprimis sin ekskluzive per siaj verkoj. La plej proksima al ŝi medio konsideris ŝin kiel modestan personon, kiu aprecas trankvilon. Ŝi ne toleris demandojn intervenantajn en kies ajn privatecon, kaj ankaŭ mem ne konsideris ĝuste paroli pri si mem. „Mi pri la aferoj personaj paroli ne volas, sed ankaŭ  mi ne ŝatis, ke aliaj parolu” – ŝi konfesis al la aŭtorinoj de libro al ŝi dediĉita Anna Bikont kaj Joanna Szczęsna. Szymborska malbone toleris ĉiajn pufdemonstrojn aŭ solenadojn,  do situacio, en kiu post la anonco iĝi Nobel-premiitino ŝi devis doni multajn intervjuojn estis por ŝi iom traŭma travivaĵo, kiun ŝiaj amikoj difinis kiel „stokholman tragedion”.  Wisława Szymborska naskiĝis la 2-an de julio 1923 en la loko Bnin apud Kórnik en la okcidenta Pollando kiel filino de Wincenty Szymborski, administranto de la bienoj de grafo Władysław Zamoyski,  kaj Anna Maria, familie Rottermund. Komence de ŝia naskiĝjaro la gepatroj translokiĝis tien el Zakopane (la suda Pollando) kun la celo ordigi la financajn aferojn de la tieaj havaĵoj de grafo Zamoyski. Post lia morto en 1924 la familio translokiĝis al Torun kaj ekde 1929 ili loĝis jam en Krakovo kaj kun Krakovo Szymborska ligis sian tutan vivon. Tie ŝi frekventis gimnazion, subiĝis al la abiturienta ekameno, tie ŝi daŭrigis la lernadon dum la 2-a mondmilito en sekretaj kursoj kaj fine por eviti trudveturigon en la Regnon ŝi fariĝis en 1943 fervojista oficistino. En tiu periodo ŝi komenis verki rakontojn, malpli ofte poeziaĵojn. Kiel poetino Wisława Szymborska debutis en 1945 sur la paĝoj de la periodaĵo „Dziennik Polski” per la versaĵo „Mi serĉas la vorton”. Ekde tiam ŝi partoprenis la literaturistan vivon de Krakovo kaj samjare kun sia debuto ŝi komencis unue filologiajn studojn pri la pola lingvo, sekve pri sociologio.  Ŝia geedziĝo en 1948 kun poeto Adam Włodek daŭris nur ses jarojn kaj kvankam finiĝis per divorco ambaŭ konservis amikajn rilatojn. Por Wisława Szymborska tiu ĉi periodo signifis ĉiutagan kontakton kun literaturistaj elstaruloj. 15 jarojn post la divoro ŝi ligis sian vivon kun verkisto Kornel Filipowicz, al. kelkaj niaj auskultantoj konata pro la prezentita en nia programo „Morto en ZOO-ĝardeno”. Post lia morto en 1990 Szymborska verkis poeziaĵon „Kato en malplena loĝejo”. Ŝia unua poezivolumeto „Kial ni vivas” aperis en 1952 en la eldonkooperativo „Czytelnik”. Samjare ŝi fariĝis membro de Asocio de Polaj Literaturistoj. Unu jaron poste ŝi fariĝis estro de poezifako en „Życie Literackie” en kiu ŝi ankaŭ publikigadis siajn felietonojn „Nedevigaj legaĵoj”, kiuj poste aperis libroforme. Ekde 1988 ŝi estis membro de Pen Club, unu jaron pli poste ŝi kunfondis Societon de Polaj Verkistoj. La plej grava riproĉo direktata al Szymborska estas la fakto, ke en la frua periodo de Popola Pollando, en la periodo de stalinismo, ŝi apartenis al la grupo de entuziasmaj popularigantoj de socrealismo, kiuj kiel plej gravan taskon de literaturo konsideris subtenadon de la reganta reĝimo enkondukanta en la pola socio socialistan reĝimon. Ŝi reagis poste je tiu riproĉe per sincera konfeso. „Nu, kion diri, mi estis malbonŝanca iam esti juna persono, facilanima, malbone orientiĝanta pri la aferoj, kiujn mi tuj devintus ĝuste taksi. Kelkiuj tamen rajtas juĝi min pro tio severe, se efektive ili estas konvinkitaj, ke kelkaj versaĵoj tiam skribitaj pli pesas ol ĉio alia, kion mi verkis poste”. La poeziaĵoj de Wisława Szymborska aperis ankaŭ en la E-traduko en la kolekto „Mi inventas la mondon” eldonita de Bialistoka E-Societo en 2015. La poezia verkaro de Wisława Szymborska laŭnombre estas relative modesta konsistanta el ĉ. 350 poeziaĵoj. Ilia enhavo ŝajne simpla estas ege trafa. Antaŭ la ricevita Nobel-premio ŝia kreado ne estis alte taksata, nek tre vaste konata kvankam ŝiaj libroj estis tradukitaj en 42 lingvojn. Multaj el ŝiaj poezipensoj enpenetris la ĉiutage uzatan lingvon, kiel „Nenio du fojojn okaza” au „La vivo – spektaklo sen ĝenerala provo”.

El la elsendo 03.02.2017. Legas Barbara – 8’09”

--------------------------------------------------------------------------------

Angela Merkel vizite en Varsovio
[2017-02-07]
https://pola-retradio.org/2017/02/angela-merkel-vizite-en-varsovio/

La estro de la germana registaro, kanceliero Angela Merkel marde faras viziton en Varsovio. Laŭ PAP-agentejo per sia vizito kancelieto Angela Merkel donas la signalon, ke ŝi interesiĝas pri plibonigo de la rilatoj kun Pollando, pri kio interesiĝas ankaŭ la pola registaro. Angela Merkel renkontiĝas kun la pola ĉefministro Beata Szydło kaj la prezidento de Pollando Andrzej Duda. La temo de la interparoloj estas i.a. aferoj ligitaj kun la eksterlanda politiko kaj politiko de sekureco. En la planoj de ŝia vizito estas renkontiĝo kun la prezidanto de Juro kaj Juteco, Jarosław Kaczyński, kiu estis planita en la varsovia hotelo Bristol. Inviton por la renkontiĝo kun la germana kanceliero en la germana ambasado en Varsovio ricevis la prezidantoj de la opoziciaj partioj Civitna Platformo, Grzegorz Schetyna kaj de la Pola Kamparana Partio, Władysław Kosiniak-Kamysz. Ambaŭ partioj kune kun CDU, kiun prezidas Angela Merkel troviĝas en la Eŭropa Kamparana Partio.

El la elsendo 07.02.2017. Legas  Milada – 1’24”

--------------------------------------------------------------------------------

Pola Agentejo por Investaĵoj kaj Komerco
[2017-02-07]
https://pola-retradio.org/2017/02/pola-agentejo-por-investajoj-kaj-komerco/

Lastvendrede komencis funkcii Pola Agentejo por Investaĵoj kaj Komerco. Ĝia celo estas ne nur la logado de investaĵoj al Pollando, sed ankaŭ helpo al polaj firmaoj eksterlande. Tiucele en la planoj estas funkciigo de 70 polaj komercaj oficejoj en la tuta mondo por diversigi la polan eksporton. La unua funkcias jam en Nairobi, kie i.a. instaliĝis la pola Ursus. Tio estis ebla dank’ al speciala kredito donita de la pola registaro. La agentejo ne rezignas ankaŭ pri sia origina misio, tio estas helpado al la eksterlandaj investantoj, kiujn bezonas la pola mastrumado. Nunjare la buĝeto de la Agentejo egalas al 36 milionoj da zlotoj, perspektive ĝi kreskos ĝis 200 milionoj.

El la elsendo 07.02.2017. Legas Krystyna – 0’54”

--------------------------------------------------------------------------------

Mirigaj novumoj de polaj sciencistoj
[2017-02-07]
https://pola-retradio.org/2017/02/mirigaj-novumoj-de-polaj-sciencistoj/

Kolektivo de fizikistoj el Pollando kaj Nederlando deklaras turnopunktan, principan ŝanĝon en la registrado kaj konservado de informdonitaĵoj. Ili sukcesis ĉirkaŭiri la barieron en la rapideco kaj efikeco de la informregistrado. Dank’ al iliaj metodoj la donitaĵojn sur la dura disko eblos registri miloble pli rapide ol nun kaj krome dank’ al pli pova memoro la komputiloj estos pli energiŝparaj. Temas pri la tiel nomata teknologio de malvarma ultrarapida fotomagneta registro, pri kio informis la prestiĝa „Nature”. Ekzemple dank’ al la apliko de la prilaborita de ili teknologio, grafikaĵoj 3D, kies alifarado daŭras kelkdek minutojn estas generitaj dum kelkaj sekundoj. Ankaŭ tekokomputiloj povas labori pli longe sen kroma ŝargado. Laŭ polaj kaj nederlandaj sciencistoj la vera povo de ĉi tiu solvo estos aparte rimarkebla en grandegaj servilejoj aŭ centroj por la konservado kaj alifarado de donitaĵoj. Iliakaze ŝparoj – se temas same pri tempo,  kiel ankaŭ pri energio necesa por la registrado kaj alifarado de donitaĵoj – estas vere revolucia.

El la elsendo 07.02.2017. Legas Tomek – 1’14”

sc_tm_Revoluciaj sangoj enregstrado de informdonitajoj_01’14”

--------------------------------------------------------------------------------

Duvalvulo helpos esplori klimaton
[2017-02-07]
https://pola-retradio.org/2017/02/duvalvulo-helpos-esplori-klimaton/

Duvalvulo apartenanta al la specio Mercenaria vivas eĉ 500 jarojn helpos kompreni la klimatoŝanĝojn okazintajn dum jarcentoj. Analizante la kemian konsiston de la ringoj aldoniĝantaj sur la konko de la duvalvulo Macenaria macenaria sciencistoj rekonstruos la klimatajn ŝanĝojn, kiuj okazis en la daŭro de la lastaj jarcentoj en la regiono de la norda parto de Atlantiko. La  aldoniĝantaj ringoj de la duvalvulo memorigas la ringojn en la arbotrunkoj, kiuj ankaŭ regule aldoniĝas. Laŭ sciencistoj el la britaj universitatoj en Cardiff kaj Bangor University antaŭ la industria epoko – ĝis la 1800-a jaro – la signifaj ŝanĝoj en Atlantiko estis elvokitaj ekskluzive per la funkciado de la Suno kaj vulkanoj. Post la 1800-a jaro, samtempe kun la komenco de la industria epoko la akvojn de la norda Atlantiko influis ankaŭ atmosfero, tio estas la forcejaj gasoj produktataj de la homo. Analizante la konkojn de marcenaria sciencistoj kapablas analaizi la historion de la klimato eĉ kun unumiljara retrorigardo. Tiuj esploroj estas esencaj por kompreni kiamaniere ŝanĝoj en la regiono de la norda Atlantiko povas influi klimaton kaj veteron en la norda hemisfero.

El la elsendo 07.02.2017. Legas Tomek – 1’23”

sc_tm_Duvalvulo helpos sekvi klimatsangojn_01’23”

--------------------------------------------------------------------------------

E_elsendo el la 07.02.2017
[2017-02-07]
https://pola-retradio.org/2017/02/e_elsendo-el-la-07-02-2017/

Podkasto: Ludu en nova fenestro | Elŝutu

La 622-a E-elsendo el la 07.02.2017 ĉe www.pola-retradio.org:

– Hodiaŭ ni invitas ĉiujn literaturamantojn sekvi la 51-an fragmenton de la romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. – La komencaj aktualaĵoj rilatas al la marda vizito de la germana kanceliero Angela Merkel en Varsovio. Ni informas krome pri la ĵus komencinta funkcii Pola Agentejo por Investaĵoj kaj Komerco. – La sciencbultenaj temoj rilatas al la revolucia metodo prilaborita de la polaj-nederlandaj sciencistoj ebliganta miloble pli rapide registri la informdonitaĵojn kaj al la duvalvulo macenaria macenaria, kiuj helpos sekvi la ŝanĝojn de la klimato. La aktualaĵoj kaj la scienbultenaj temoj estas paralele legeblaj kaj aŭskulteblaj en la koncernaj rubrikoj de nia paĝo. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D. La akompana al ĉi tiu informo foto devenas el la Interreto kaj prezentas la duvalvulon macenaria macenaria, pri kiu ni porolas en la scienca bulteno.

--------------------------------------------------------------------------------

Interparolo kun prof. Ilona Koutny (februaro 2017)
[2017-02-10]
https://pola-retradio.org/2017/02/interparolo-kun-prof-ilona-koutny-februaro-2017/

Hodiaŭ gastas antaŭ nia mikrofono prof. Ilona Koutny kun kiu ni interparolis en Poznano en la daŭro de la februara sesio de la Interlingvistikaj Studoj, i.a. okaze de la Simpozio pri la Lernanto en la lingvolerna procezo. Komence, Barbara transdonas siajn kondolencojn kaj tiujn de la geaŭskultantoj pri la morto de la edzo de Ilona Koutny, Zbigniew Galor , El la elsendo 10.02.2017 – 8’59”

--------------------------------------------------------------------------------

Valorega manuskripto denove en Pollando
[2017-02-10]
https://pola-retradio.org/2017/02/valorega-manuskripto-denove-en-pollando/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 10.02.2017

--------------------------------------------------------------------------------

E_elsendo el la 10.02.2017
[2017-02-10]
https://pola-retradio.org/2017/02/e_elsendo-el-la-10-02-2017/

Podkasto: Ludu en nova fenestro | Elŝutu

La 623-a E-elsendo el la 10.02.2017 ĉe  www.pola-retradio.org:

Valora manuskripto denove en Pollando

– Hodiaŭ gastas antaŭ nia mikrofono prof. Ilona Koutny kun kiu ni interparolis en Poznano en la daŭro de la februara sesio de la Interlingvistikaj Studoj, i.a. okaze de la Simpozio pri la Lernanto en la lingvolerna procezo. – La kultura kroniko liveras informojn pri valorega aĉeto de la Nacia Biblioteko de la 15-jarcenta kodo enhavanta la liturgian propetan preĝon en la katolika Eklezio aranĝitan laŭ la brevieraj horoj, kiu perdiĝis en la fino de la 19-a jarcento. – La E-komunuma segmento informas pri la novaj redaktoroj de UEA-revuo „Esperanto”, kiuj fariĝos ekde la aprila numero Dima Ŝevĉenko kaj Anna Striganowa. Muzike akompanas nin Helena Melnikova per fragmento de sia kanzono „Vi rakontu”. – La akompana foto ĉe la programinformo devenanta el la Interreto prezentas la plej novan aĉeton de la Nacia Bilbioteko, kiu jam bitigita troviĝas en la paĝo de la bita Nacia Bilbioteko – Polona.pl . – La kulturkronika informo estas paralele legebla kaj aŭskultebla en la koncerna rubriko de nia paĝo. Aparte aŭdiĝas interparolo kun prof. Ilona Koutny. – Nia elsendo estas aŭskultebla ankaŭ en la jutubo: https://www.youtube.com/results?q=pola+retradio&sp=CAI%253D

--------------------------------------------------------------------------------

La senmova vivstilo akcelas maljuniĝadon
[2017-02-14]
https://pola-retradio.org/2017/02/la-senmova-vivstilo-akcelas-maljunigadon/

Senjorinoj pasigantaj sidmaniere pli ol 10 horojn tage kaj malaktivaj fizike estas je 8 jaroj pli aĝaj, ol tiuj kiuj estas moviĝemaj. Tiun konkludon tiris sciencistoj el la Kalifornia Universitato en San Diego analizinte donitaĵojn pri preskaŭ 1500 virinoj en la aĝo de 64 ĝis 95 jaroj, kiuj partoprenis vastskalan analizon WHI (Women’s Health Initiative). La senjorinoj estis plenigantaj tabelojn pri sia sano kaj fizika dispozicio kaj dum sep tagoj portis ĉe karpeo rubandojn kun enmuntita akcelometro. Analizinte donitaĵojn sciencistoj konstatis, ke la virinoj kiuj sidpozicie pasigis ĉiutage pli ol 10 horojn kaj engaĝiĝis en fizikan aktivadon kun modera intenseco dum malpli ol 40 minutoj havis malpli longajn telomerojn, tio estas finaĵojn de kromosomoj. Telomeroj estas ofte komparataj al la finaĵoj de laĉoj, kiuj protektas kromosomojn kontraŭ difektoj kaj perdo de la genetika materialo dum la ĉeldividiĝado. Kiam telomeroj fariĝas tro mallongaj ili maljuniĝas kaj formortas. Tiun procezon influas tamen la vivstilo kaj tiaj faktoroj kiel obezeco. Ankaŭ la fumado povas akceli la procezon de la mallongiĝado de telomeroj. Kiel informis Usona Epidemologia Revuo tio kauzas  tumorojn, diabeton kaj malsanojn de la korangia sistemo.

El la elsendo 14.02.2017. Legas Tomek – 1’35”

sc_tm_Minacoj de la senmova vivmaniero de senjorinoj_01’35”

--------------------------------------------------------------------------------

Dormapneo
[2017-02-14]
https://pola-retradio.org/2017/02/dormapneo/

Unu kaj duona milionoj da poloj suferas dormapneon, danĝeran dormoperturbon, sed en plimulto ne scias pri tio, ĉefe pro limigita ebleco diagnozi la malsanon.  Ekzameno konfirmanta dormapneon (polisomnografio, en kies daŭro oni faras EEG, EMG, EOG-ekzamenojn)  estas malfacile alirebla, multekosta, postulanta necesan aparataron kaj prizorgadon de paciento. En Pollando subiĝis al. ĝi ĉ. 14 mil personoj. Laŭ doktoro Zbigniew Gaciong plibonigon en la alireblo al diagnozado de dormapneo eblus akiri aplikante pli simplan kaj pli ol duoble malpli kostan metodon, kiun de kelka tempo eblas okazigi en hejmaj kondiĉoj. Ebligas tion aranĝaĵo prilaborita de polaj inĝenieroj kaj sciencistoj el Infoscan Akcia Kompanio. Temas pri la unua ĉi-speca aranĝaĵo en Europo. Kvankam pri dormapneo oni parolas kutime en la kunteksto de ronkado, tamen ne ĉiu ronkulo suferas dormapneon. Dormapneo estas tre serioza sanperturbo, kiu karakteriziĝas per ofta spirhalto dum la dormo, kion favoras troa pezo kaj obezeco. Ĝi aperas rezulte de la labileco de gorĝomuskoloj kaj aerblokado de pulmoj pro fleksiĝo de ilia mola parto. Dirante rekte homoj suferantaj dorapneon sufokiĝas dum dormo, kaj post vekiĝo sentas kapdolorojn, estas dormemaj kaj lacaj, ili estas pli subiĝemaj al deprimo kaj agordoperturboj, pli ofte suferas impotentecon. Nekuracita dormapneo kreskigas riskon de pluraj seriozaj malsanoj. Sed por proponi al pacientoj efikan terapion de dormapneo unue necesas ĝin diagnozi kaj helpa ĉi-rilate povas esti la menciita inventaĵo de polaj sciencistoj kaj inĝenieroj. La kosto de diagnozo kun ĝia apliko estas duoble malpli alta ol kaze de klasika polisomnografio.

El la elsendo 14.02.2017. Legas Tomek – 2’04”

sc_tm_cirkau problemoj de dormapneo en Pollando_02’04”

--------------------------------------------------------------------------------

Pola mastrumado en 2017 inter 6 plej bone evoluantaj en la Unio
[2017-02-14]
https://pola-retradio.org/2017/02/pola-mastrumado-en-2017-inter-6-plej-bone-evoluantaj-en-la-unio/

La pola mastrumado en 2017 estos unu el ses plej rapide evoluantaj en la Eŭropa Unio. Tio sekvas el la prezentitaj lastlunde bazaj makroekonomiaj donitaĵoj koncerne la 2016-n jaroj kaj el la prognozoj por la nuna jaro.

La Komisiono konfirmis, ke pasintjare la pola Landa Pordukto Brutte (LPB) kreskis je 2,8 procentoj, kio estas rezulto identa kun la publikigita antaŭnelonge de la Ĉefa Statistika Oficejo. La Komisiono sciigis ankaŭ, ke la deficito de la publikaj financoj egalis nur al 2,3 procentoj de la LPB kaj estis la plej malalta ekde 2007. Laŭ unu el la fiskaj kriterioj de Maastricht-Traktato ĝi ne povas superi 3 procentojn. La deficito tamen estos envere je la duona procento pli alta, ĉar kiel atentigis Eurostat Pollando devas partigi 10 miliardojn da zlotoj de la buĝetenspezo pro la vendita frekvenco LTE. Malgraŭ tio la deficito ne superos Maastricht-kriterion.  Multe pli optimisma estas la prognozo de la Eŭropa Komisiono rilate la ekonomian kreskon en Pollando en la nuna jaro. Laŭ ĝi la LPB egalos al 3,2 procentoj, kio lokas Pollandon inter la ses plej rapide evoluantaj uniaj mastrumadoj.

El la elsendo 14.02.2017. Legas Krystyna  kaj Barbara – 1’35”

--------------------------------------------------------------------------------

Kontraŭ trompoj lige kun la aldonvalora imposto
[2017-02-14]
https://pola-retradio.org/2017/02/kontrau-trompoj-lige-kun-la-aldonvalora-imposto/

La pola ŝtato pro la deliktoj sekvantaj el trompoj ligitaj kun la aldonvalora imposto perdas miliardojn da zlotoj. Nur en 2015 ili sumiĝis al preskaŭ 40 miliardoj da zlotoj. Dank’ al la amendo de la Punkodo subskribita lastlunde de la prezidento, Andrzej Duda la batalo kontraŭ trompistoj estos pli efika kaj la punoj pli severaj.

Pro la falsado de fakturoj pri aldonvalora imposto minacas ekde nun puno de eĉ 25-jara mallibereco. Punoj estas proporcioj al la skalo de la perdoj, suferitaj de la ŝtato. La amendo listigas gamon de novaj kategorioj, kiel prezentado de fikciaj fakturoj pri la aldonvalora imposto, falsado de ili kaj alifarado por akiri materialajn profitojn. Se la falsa fakturo rilatas al kvoto pli ol 5-miliona la antaŭvidita puno egalas al mallribeceo inter 3 kaj 15 jaroj. La falsado koncerne sumon pli ol 10-milionan estas minacita eĉ per 25-jara mallibereco. La leĝo ekvalidos la 1-an de marto 2017. Krom la amendo en la Punkodo ĝi enkondukas sanĝojn en la leĝoj pri polico, Centra Kontraŭkorupta Oficejo, Limgardistaro, Militista Ĝandarmaro kaj fiska kontrolo.

El la elsendo 14.02.2017. Legas Krystyna  kaj Barbara – 1’34”

--------------------------------------------------------------------------------

E_elsendo el la 14.02.2017
[2017-02-14]
https://pola-retradio.org/2017/02/e_elsendo-el-la-14-02-2017/

Podkasto: Ludu en nova fenestro | Elŝutu

La 624-a E-elsendo el la 14.02.2017 ĉe www.pola-retradio.org:

– Hodiaŭ post kelka paŭzo ni denove invitas foliumi kun ni lastatempe venintajn al la Redakcio E-gazetojn. Hodiaŭ ni parolas pri la januaraj numeroj de „La Lanterno Azia” de Korea E-Asocio kaj „La Revuo Orienta” de Japana E-Instituto. – La komencaj aktualaĵoj rilatas al ekonomiaj aferoj. Unue ni informas pri la amendo de la Punkodo malfaciligonta trompojn rilate la aldonvaloran imposton kaj pri bonaj prognozoj de la Eŭropa Komisiono, laŭ kiuj Pollando en 2017 troviĝos inter 6 plej rapide evoluantaj mastrumadoj de la Unio. – La scienca bulteno liveras informojn pri la minacitaj senjorinoj, kiuj praktikas senmovan vivstilon antaŭ komputilo kaj pri nova aparato, kiu dank’ al sia favorpreza kosto ebligos al pli da poloj ekzameni ĉu ili ne suferas dormapneon. La aktualaĵoj, la scienbultenaj temoj kaj la Trarigardo estas paralele legeblaj kaj aŭskulteblaj en la koncernaj rubrikoj de nia paĝo. Muzike en la korvarman etoson enkondukas Kajto i.a. lige kun la hodiaŭa festo de enamiĝintoj. „Rave kun vi” devenas el la KD „Duope” Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D. La akompana al ĉi tiu informo foto prezentas SHIN EŬN SOOK, E-nome Sonĝanta, la ĉeforganizanton de la Seŭla Internacia Infana Kongreseto. La retejo de la Seula UK troviĝas ĉe la adreso: http://www.2017uk.net/

--------------------------------------------------------------------------------

El la E-Gazetaro 14.02.2017
[2017-02-14]
https://pola-retradio.org/2017/02/el-la-e-gazetaro-14-02-2017/

Ĵus mi ricevis la freŝan faskon de la venintaj lastatempe E-gazetoj, kiun mi tuj scivoleme ekfoliumis. Inter ili troviĝas ankaŭ la 1-a nunjara, la januara numero de “La Lanterno Azia”, oficiala organo de Korea E-Asocio. La revuo tuj foliumenda, ĉar ja nur post kelkaj monatoj multaj el ni renkontiĝos dum la Universala Kongreso en Seulo. Prave mi elektis, ĉar la unuan lokon okupas en ĝi la novjara mesaĝo de la prezidanto de KEA, LEE Youngkoo elstariganta jam per la titolo la esperon, ke per la 102-a UK koreaj esperantistoj faros la turnopunkton en la historio de sia E-movado. Kvankam la mesaĝo celas koreajn esperantistojn mi ŝatus ĉerpi el tiu mesaĝo kelkajn citaĵojn, por doni al ni ĉiuj imagon pri la revoj kaj faritaj/farataj preparlaboroj. “Tri jarojn sen ajna paŭzo sen ajna ripozo ni faris nian plej bonan laboron por la 102-an UK-on inviti kaj dissciigadi, kaj en la lasta somero en Nitra UK en Slovakio fine transprenis la flagon de la kongresa lando. Nun restas por ni nenio alia ol fari la Seulan UK-on la plej ŝika. Tio ne estas ĉio! Semajnon antaŭe kaj semajnon poste de la seula UK, en la urboj Busan kaj Gimpo, sian kulminon anoncos la 50a ILEI-Kongreso kaj la 90a SAT-Kongreso, tiel ke dum tri da plensemajnoj grandegan kulturan feston povas ĝui koreaj esperantistoj kun geamikoj el la tuta mondo”. Por ke tio plene realiĝu en Koreio estis entreprenita vastskala kampanjo de diversspecaj lingvokursoj kaj paroligaj trejnadoj tra diversaj lokoj en la lando, dum la LKK de la Seula UK tenante proksiman kontakton kun KKS kunsidis nur en la pasinta jaro dek kelkajn fojojn. La laboroj de koreoj do koncentriĝas pri la UK, sed malgraŭ la fako, ke la kongresa temo de la 102-a estas “Turismo kaj evoluado” el la agadhorizonto  koreoj ne perdas la nunjaran Zamenhof-Jaron, kaj kiel certigas en sia mesaĝo la prezidanto de KEA – “memorfestojn konvenajn por tio ni planas”. Pri multaj aferoj eblas jam ekscii pere de la korea hejmpaĝo pri la 102-a UK ĉe la adreso www.2017.uk.net . Sed ankoraŭfoje mi referencu al la vortoj de la prezidanto LEE, kiu koncentriĝante pri la nunaj laboroj ja rigardas perspektive: “Ni ĉiuj konscias, ke la celo atinginda tra la UK estas kreskigi junan generacion, kiu fariĝos firma kolono de nia estonta movado, kaj starigi gvidantojn kiel motorojn de nia afero.” Sendube la 102-a UK kontribuos al tio, sed jam nun motoroj de la E-evoluo en Koreio kaj Azio ne mankas, pri kio ni informiĝas el la sekva artikolo de alia koreo, la nova prezidanto de KAEM, SO Jinsu elektita dum la novembra 8a Azia Kongreso de Esperanto en Ĉinio. Ankaŭ en liaj planoj estas pliaj aktivaj agadoj por disvastigo de Esperanto tra la landoj de la tuta Azio, kiun kontinenton li difinas kiel ne nur vastan, varian, diversan – sed ankaŭ plej dinamikan en la 21-a jarcento. Kiel li emfazas “Azio nun okufrape ŝanĝiĝas, Azio rapide progresas kaj evoluas. Kaj la E-movado en ĝi tiom varmas.” Ĉi lastaj vortoj evidente atestas, ke la E-movado havas en Azio bonan kaj firman fundamenton. Tiun aserton konfirmas la mesaĝo enestanta en la novjara saluto de la prezidanto de Japana E-Instituto Suzuki Keiichiro en la januara numero de “La Revuo Orienta”. Elirante en sia saluto de la nunjare solenata sub la aŭspicio de Unesko Zamenhof-Jaro li deklaras sian senton pri la granda vivoforto de Esperanto alvokante utiligi la ŝancojn, kiujn donas la disvolviĝanta interreta mondo.  Multan atenton la prezidanto de JEI donas ankaŭ al la 102-a UK en Seulo alvokante japanajn esperantistojn, ankaŭ komencantojn multnombre ĝin partopreni por >disvastigi sian mondon de Esperanto ĉeestante riĉajn programerojn de la UK, utiligante kaj ĝuante ilin”. La ĉefan parton en la januara “La revuo Orienta” konsisitigas pluraj elĉerpaj  raportoj pri la oktobra 103-a Japana E-Kongreso, sed krome aperas en ĝi konciza raporto de KAEM-sekretario pri la 8-a Azia Kongreso kaj du impresoj, kies aŭtoroj ne kaŝas memfidon pri la forto de la evoluperspektivoj de la azia movado.  Sesimo Masaja i.a. esprimas la konvinkon, ke la Kongreso rezultigos fortigon de la E-aktivado inter landoj en Azio kaj plu valorigos Esperanton en la vasta teritorio, kaj la azia movado atingos pli altan nivelon. Aliflanke Sanpei Keiko rimarkigas, ke la forto de la azia E-movado radikas en ĝia historio, en kiu seninterrompe okazis pasigo de E-bastoneto per la manoj de ĉiaj esperantistaj generacioj. Sendube nunjaraj partoprenantoj de la Seula UK havos la okazon pri tio konvinkiĝi.

El la elsendo 14.02.2017. Legas Barbara – 7’33”

--------------------------------------------------------------------------------

Interparolo kun Irmi Haupenthal memore al la edzo, Reinhard Haupenthal
[2017-02-17]
https://pola-retradio.org/2017/02/interparolo-kun-irmi-haupenthal-memore-al-la-edzo-reinhard-haupenthal/

La 17-an de februaro pasas la 72-a naskiĝdatreveno de konata, renoma zamenhofologo kaj esperantologo, la mortinta pasintjare, Reinhard Haupenthal.  Antaŭ nia mikrofono ni interparolas tiuokaze kun lia edzino Irmi Haupenthal pri la aktuale frontataj taskoj, pri iuj liaj faritaĵoj kaj planoj. Ni bedaŭras pro la ne tro bona teknika kvalito de la skajpa registro. El la elsendo 17.02.2017 – 15’13”

--------------------------------------------------------------------------------

Laŭvica Grammy-premio por Krzysztof Penerecki
[2017-02-17]
https://pola-retradio.org/2017/02/lauvica-grammy-premio-por-krzysztof-penerecki/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.02.2017

--------------------------------------------------------------------------------

Japanaj virinoj en lignogravuraĵoj kaj pentraĵoj
[2017-02-17]
https://pola-retradio.org/2017/02/japanaj-virinoj-en-lignogravurajoj-kaj-pentrajoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.02.2017

--------------------------------------------------------------------------------

E_elsendo el la 17.02.2017
[2017-02-17]
https://pola-retradio.org/2017/02/e_elsendo-el-la-17-02-2017/

Podkasto: Ludu en nova fenestro | Elŝutu

La 625-a E_elsendo el la 17.02.2017 ĉe www.pola-retradio.org

– La 17-an de februaro pasas la 72-a naskiĝdatreveno de konata, renoma zamenhofologo kaj esperantologo, la mortinta pasintjare, Reinhard Haupenthal. Antaŭ nia mikrofono ni interparolas tiuokaze kun lia edzino Irmi Haupenthal pri la aktuale frontataj taskoj, pri iuj liaj faritaĵoj kaj planoj. Ni bedaŭras pro la ne tro bona teknika kvalito de la skajpa registro. – La komenca kultura kroniko de nia 625-a elsendo alportas informojn pri laŭvica Grammy-premio por la nuntempa pola komponisto Krzysztof Penerecki kaj pri interesa ekspozicio en la krakova Nacia Muzeo, dediĉita al la japanaj lignogravuraĵoj kaj pentraĵoj „Onna – belo, forto, ekstazo”. – En la E-komunuma segmento ni parolas pri planoj de Itala E-Federacio lige kun Zamenhof-Jaro 2017. – La akompana foto ĉe la programinformo devenas el Ipernity kaj prezentas Reinhard Haupenthal dum la parolado en Bavara Ŝtata Biblioteko. – La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. En la rubriko „Antaŭ la mikrofono” aŭdiĝas interparolo kun Irmi Haupenthal. – Nia elsendo estas aŭskultebla ankaŭ en la jutubo: https://www.youtube.com/results?q=pola+retradio&sp=CAI%253D

--------------------------------------------------------------------------------

Ĉiuj polaj lernejoj havos konekton kun la Interreto
[2017-02-21]
https://pola-retradio.org/2017/02/ciuj-polaj-lernejoj-havos-konekton-kun-la-interreto/

En 2018 ĉiuj polaj lernejoj estos konektitaj per la Interreto en la kadro de komuna Tutlanda Eduka Reto (OSE). La projekto realigata de la ministerioj por la bitigado kaj por la nacia klerigo ligos ĉirkaŭ 30, 5 mil polajn lernejojn kaj certigos al ĉiuj infanoj lernanataj en Pollando egalajn klerigŝanĉojn. La virtuala reto OSE estos financita el la komercaj rimedoj kaj el la publikaj rimedoj, aparte Operaca Programo Pollando Bitigita. La aldonaj rimedoj estis destintaj por la kodigoinstruado al instruistoj kaj lernantoj, ĉefe en la kamparaj kaj kamparaj-urbaj medioj. Ekde la pasintjara aprilo NASK, t.e. Scienca kaj Akademia Komputila Reto gvidas enkondukan programon OSE en la mazovia kaj podlahiaj vojevodioj. Ĝi ĉirkaŭprenas per la bita reto  kun la rapideco ĝis unu gigabajto je sekundo 26 lernejojn. Ĉiuj kostoj ligitaj kun la funkciado de OSE, inkluzive de livero de la servoj al la lenejoj en la unuaj jaroj estos kovritaj el la ŝtata buĝeto.

El la elsendo 21.02.2017. Legas Milada – 1’28”

--------------------------------------------------------------------------------

Hortiterapio
[2017-02-21]
https://pola-retradio.org/2017/02/hortiterapio/

Du krakovaj altlernejoj, la Agronomia Universitato kaj Akademio de la Fizika Eduko funkciigas la postdiplomajn studojn por terapeŭtoj, kiuj utiligos plantojn kaj ĝardenlaboron en sia laboro kun pacientoj suferantaj deprimon, psikajn peturbojn, aŭtismon, demencon kaj neplenlertecon. Tiu metodo helpas ankaŭ en resociigo de malliberigitoj kaj personoj socie ekskluditaj pro siaj dependiĝoj. La ĝardenterapio estas efika same en laboro kun homoj intelekte neplenlertaj, kiel ankaŭ kun inteligentaj personoj, kiuj frontas problemojn pro sia alta aĝo, suferas traŭmaton, estas solecaj. Laborante sub la gvido de specialistoj pri hortikulturo tiuj personoj reakiras kredon pri sia krea povo. La streĉo en malferma spaco kaŭzas, ke iliaj organismoj produktas endorfinoj. Pacientoj kvankam estas lacaj sentas satisfakcion, kiu ne estas pasema sento. Hortiterapio estas grava alternativo por la rekomendata al ĉiuj amatora sporto, kiu ne ekzameniĝas kiel formo de terapio. La hortiterapion oni ne povas erarigi kun la terapia ĝardenumado, kion oni rekomendas al personoj sanaj. Hortiterapio estas organizata kun la penso pri personoj kun konkretaj malsanoj, troviĝantaj sub kuracista kontrolo.  La terapicela utiligado de plantoj kaj ĝardenoj apartenas al metodoj jam aplikataj i.a. en Usono, Britio, skandinaviaj landoj, Germanio, Aŭstrio kaj Svislando. Ankaŭ en Japanio kaj Koreio.

El la elsendo 21.02.2017. Legas Maciek – 1’47”

sc_mj_Hortiterapio enkau en Pollando_01’47”

--------------------------------------------------------------------------------

La vivolongo de poloj kaj klereco
[2017-02-21]
https://pola-retradio.org/2017/02/la-vivolongo-de-poloj-kaj-klereco/

Laŭ la raporto de la Nacia Instituto pri la Publika Sano pri la vivolongo de poloj decidas klereco. Diplomita 30-jarulo vivas pli ol 12 vivojarojn pli longe ol lia samaĝulo finanta la lernadon sur la nivelo de la profesia lernejo. La sanstato de kleraj poloj en Eŭropo nur nesignife diferencas disde la sansato de similaj personoj en Okcidento. Grava diferenco aperas inter poloj malpli kleraj kaj iliaj samaĝuloj en la Okcidenta Eŭropo. Laŭ polaj esploristoj neniu alia socia faktoro tiel forte influas la sanstaton de poloj kiel la klerecnivelo. La plej grandaj diferencoj speguliĝas en la vivlongo. Ekde la komenco de la 90-aj jaroj poloj vivas ĉiam pli longe. Polinoj meze 82 jarojn, poloj 74 jarojn. La unuan fojon oni esploris la dependecon inter la vivolongo kaj klereco. Influas tion tiaj faktoroj kiel pli vastaj konoj pri la sanfavoraj kondutoj kaj la kapablo utiligi la sistemon de la sanprotekto kaj profilakto. Similajn kondludojn esploristoj de la Nacia Instituto tiras el statistikaj donitaĵoj pri obezeco kaj nutromaniero de poloj aŭ tabakfumado. Ekzemple obezon suferas ĉiu kvara polino kun baza klereco. Inter plej kleraj polinoj tiun problemon frontas nur 10 procentoj de ili. Inter viroj 14 procentoj de kleraj poloj suferas obezecon kaj eĉ 20 procentoj de tiuj, kiuj sian klerecon limigis al la profesinivela eduko.

El la elsendo 21.02.2017. Legas Milada – 1’40”

--------------------------------------------------------------------------------

Pola esplorprojekto malkovronta perturbojn de korritmo
[2017-02-21]
https://pola-retradio.org/2017/02/pola-esplorprojekto-malkovronta-perturbojn-de-korritmo/

Tri mil personoj pli ol 65-jaraĝaj estas ĉirkaŭprenitaj per la ekzamenadoj, kiuj ebligos prilabori sistemon de la frua malkovrado de la tiel nomata muta, tio estas sensimptoma oscilado de la koraj mitralklapoj. Ĝi apartenas al la plej oftaj perturboj de la korritmo, kiu eĉ kvinoble grandigas la riskon de cerboembolo. En plej signifa grado estas je ĝi elmetitaj personoj grizaĝaj kaj ĝi estas unu el la plej oftaj kaŭzoj de morto kaj invalideco. La entreprenita ekzamenado ebligos ricevi donitaĵojn pri la sensimptoma oscilado de la koraj mitralklapoj en la pola populacio kaj ĝiaj riskofaktoroj inter personoj pli ol 65-jaraĝaj. Tio ebligos laŭvice prilabori novajn kuracmetodojn. La projekto estas realigata kadre de la strategia programo de sciencaj esploroj kaj evoluigaj projektoj „Profilakto kaj kuracado de civilizaciaj malsanoj”. La ekzamenado okazas kun la utiligo de modernaj instrumentoj i.a. veŝtoj por EKG-ekzamenado el biomaterialo kun specialaj elektrodoj ne incitantaj haŭton, ebligantaj registri la korsignalon dum 30 tagoj.

El la elsendo 21.02.2017. Legas Tomek – 1’14”

sc_tm_Polaj esploroj pri sensimptomaj korproblemoj_01’14”

--------------------------------------------------------------------------------

Prof. Vilmos Benczik, i.a. pri la Literatura Kurso kadre de Interlingvistikaj Studoj (2017)
[2017-02-21]
https://pola-retradio.org/2017/02/prof-vilmos-benczik-i-a-pri-la-literatura-kurso-kadre-de-interlingvistikaj-studoj-2017/

Inter la nunjaraj prelegantoj de la  februara sesio de la Interlingvistikaj Studoj en Poznano troviĝis ankaŭ prof. Vilmos Benczik , kiu gvidis tie i.a. Literaturan Kurson. Tio estis la okazo por mallonge renkontiĝi antaŭ nia mikrofono. El la elsendo 21.02.2017 – 4’55”

--------------------------------------------------------------------------------

E_elsendo el la 21.02.2017
[2017-02-21]
https://pola-retradio.org/2017/02/e_elsendo-el-la-21-02-2017/

Podkasto: Ludu en nova fenestro | Elŝutu

La 626-a E-elsendo el la 21.02.2017 ĉe www.pola-retradio.org:

– Inter la nunjaraj prelegantoj de la februara sesio de la Interlingvistikaj Studoj en Poznano troviĝis ankaŭ prof. Vilmos Benczik, kiu gvidis tie i.a. Literaturan Kurson. Tio estis la okazo por mallonge renkontiĝi antaŭ nia mikrofono. – Ekde la lasta lundo ĝis dimanĉo inkluzive daŭras Semajno de Internacia Amikeco. Tio estas la okazo ne nur saluti niajn geaŭskultantojn, sed ankaŭ atentigi pri la mesaĝo de la 49-jara jam E-komunuma festado. De 18 jaroj esperantistoj aliĝas krome al la solenadoj de la pasanta la 21-an de februaro Tago de la Gepatra Lingvo. Tiu temo speguliĝas en la programo ankaŭ kun ekzemploj de la porokazaj eventoj en Pollando. – La komencaj aktualaĵoj rilatas al plano, ke ĉiujn polajn lernejojn ekde 2018 ligu interreta konekto kaj al la raporto pri la dependeco inter vivolongo de poloj kaj ilia klereco. – La sciencbultenaj temoj traktas la esplorprojekton pri perturboj de la korritmo de poloj kaj instrukciadon de polaj specialistoj pri hortiterapio. La aktualaĵoj kaj la scienbultenaj temoj estas paralele legeblaj kaj aŭskulteblaj en la koncernaj rubrikoj de nia paĝo. En la rubriko „Antaŭ la mikrofono” estas aŭskultebla eksterelsende interparolo kun nia antaŭmikrofona gasto. – Hodiaŭ muzikornamon de la programo konsistigas fragmentoj de la kantoj „Samideano” de Eterne Rima el la KD de Vinilkosmo kaj „Letero” de Ĵomart kaj Nataŝa el ilia „Ruĝa Albumo.” Aŭdiĝas krome fragmente pola popola kanto „Ruĝaj koraloj”. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D. La akompana al ĉi tiu informo foto prezentas la tradician simbolon de la E-komunuma Semajno de Internacia Amikeco.

--------------------------------------------------------------------------------

D-ro Maciej Jaskot pri „Opera Rara” kaj pliaj artaj temoj
[2017-02-24]
https://pola-retradio.org/2017/02/d-ro-maciej-jaskot-pri-opera-rara-kaj-pliaj-artaj-temoj/

En interparolo kun nia redakcia kolego, Maciej Jaskot – ni traktas kulturan temaron.  Li rakontas pri la menciita de ni festivalo „Opera Rara” en Krakovo, kiun li partoprenis kaj pri sia prelego en unu el la varsoviaj salonoj de elektronika muziko, libro kaj gazetaro, la t.n. Empik pri historio laŭ ŝatataj pentraĵoj de la hispana arto, pri baldaŭa trarigardo de hispanlingvaj filmoj en Varsovio. El la elsendo 24.02.2017 – 7’55”

--------------------------------------------------------------------------------

Retrovita fotografaĵo de la pola komponisto Frederiko Chopin
[2017-02-24]
https://pola-retradio.org/2017/02/retrovita-fotografajo-de-la-pola-komponisto-frederiko-chopin/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 24.02.2017

--------------------------------------------------------------------------------

Salono de Fervoja Tradicio en Toruno
[2017-02-24]
https://pola-retradio.org/2017/02/salono-de-fervoja-tradicio-en-toruno/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 24.02.2017

--------------------------------------------------------------------------------

E_elsendo el la 24.02.2017
[2017-02-24]
https://pola-retradio.org/2017/02/e_elsendo-el-la-24-02-2017/

Podkasto: Ludu en nova fenestro | Elŝutu

La 627-a E_elsendo el la 24.02.2017 ĉe www.pola-retradio.org

– En la komenca kulturtema kroniko ni informas pri antaŭnelonge retrovita nova fotografaĵo de la pola komponisto Frederiko Chopin, kies 207-an naskiĝdatrevenon ni solenas en la ĵusaj tagoj. Ni informas krome pri la kreiĝanta Salono de Fervoja Tradicio ĉe la stacidomo de Toruno (la norda Pollando). – Kultura temaro sekvas en interparolo kun nia redakcia kolego, Maciej Jaskot kiu rakontas pri la menciita de ni festivalo „Opera Rara” en Krakovo, kiun ni partoprenis kaj pri sia prelego en unu el la varsoviaj salonoj de elektronika muziko, libro kaj gazetaro, la t.n. Empik, pri historio laŭ ŝatataj pentraĵoj de la hispana arto, pri baldaua trarigardo de hispanlingvaj filmoj en Varsovio. – En la E-komunuma segmento ni informas pri Zamenhof-Jaraj planoj en la pola urbo Słupsk kaj en la germana Herzberg am Harz. – La akompana foto prezentas la antaŭnelonge retrovitan novan fotografaĵon de Frederiko Chopin, kiu devenas el la Interreto. – Muzike ni citas el la Minute Walz opuso 64 numero 1 de Frederiko Chopin kaj el muziko por la filmo Desperado. – La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. En la rubriko „Antaŭ la mikrofono” aŭdiĝas interparolo kun Maciej Jaskot. – Nia elsendo estas aŭskultebla ankaŭ en la jutubo: https://www.youtube.com/results?q=pola+retradio&sp=CAI%253D

--------------------------------------------------------------------------------

La Lubuŝa regiono, la rifuĝejo de ruĝa milvo
[2017-02-28]
https://pola-retradio.org/2017/02/la-lubusa-regiono-la-rifugejo-de-ruga-milvo/

La valo de la centra Odra-rivero en la Lubuŝa Regiono (la okcidenta Pollando) estas la reĝolando de la ruĝa milvo, unu el la plej belaj rabobirdoj en Eŭropo. Pruvas tion granda nombro kaj vivodenseco de paroj nestantaj en la regiono. Kelkfoje la nestoj foras unu disde la alia je apenaŭ kelkcent metroj, kio okazas ĉefe sur la favoraj por ili terenoj. Simile kiel plimulto de la rabobirdoj la ruĝa milvo estas ĉirkaŭprenita per strikta protekto kaj ĝia populacio estas monitorata. En Pollando dum la tuta jaro ĝiaj nestejoj en la ĝis-100-metra sfero estas protektitaj. Ili estas protektataj dum la kovoperiodo en la distanco ĝis 500 metroj. Sur tiuj terenoj estas malpermesite estadi, haki arbojn kaj arbustojn. En la okcidenta Pollando ekzistas 30 tiaj sferoj.  En Pollando la ruĝa milvo estas specio malmultnombra kaj vivas ĉefe en la okcidenta klaj nordorienta partoj de la lando. Entute temas pri 1000-1400 kovoparoj. La nombron de la lubuŝa populacio de la ruĝa milvo oni taksas je 90 kovoparoj vivantaj ĉefe en la valoj de Odra- kaj Warta-riveroj, en la regiono de la lokoj Sulęcin, Bledzew, Trzciel, Rzepin kaj Ośno Lubuskie. La vintrumejoj de la ruĝa milvo troviĝas en la okcidenta Eŭropo, ĉefe en Francio, Hispanio aŭ Portugalio. Kvankam ĝenerale en marto ili revenas al Pollando, foj-foje ili aperas jam en februaro. Tuj post la reflugo ili difinas sian regionon, komencas amindumadon kaj nestokonstruadon. 95-procente la monda populacio de la ruĝa milvo vivas en Eŭropo, ekster ĝi en la nord-okcidenta Afriko kaj Kaŭkazio. La ruga milvo apartenas – pro la koloro de sia plumaro – al la plej belaj rabobirdoj de Eŭropo. Ĝia kapo estas blanka, brusto kaj ventro rufeta kun delikataj nigraj streketoj. Sur la aloj, eĉ el fora distanco dum la flugo videbliĝas blankaj brilantaj makuloj. Tio estas rekonosigno de ĉi tiu rabobirdo simile kiel ĝia hirundeska vosto.

El la elsendo 28.02.2017. Legas Barbara kaj Tomek – 2’48”

sc_bp_tm_Ruga milvo en Pollando_02’48”

--------------------------------------------------------------------------------

Nova akvovojo tra la Vistula Remparego
[2017-02-28]
https://pola-retradio.org/2017/02/nova-akvovojo-tra-la-vistula-remparego/

La Sejmo proklamis leĝon pri nova akvovojo tra la Vistula Remparego situanta ĉe la sudorienta bordo de la Gdanska Golfo (La norda Pollando). La nova akvovojo ligos la Gdanskan Golfon kun la Vistulrivera Akvobaseno. Ĝia konstruado komenciĝos en 2018 kaj daŭros ĝis la 2022 kaj ĝia kosto egalos al ĉirkaŭ 800 milionoj da zlotoj devenantaj el la ŝtatbuĝeto. Laŭ la projekto la naviga kanalo longos mil tricent metrojn kaj estos profunda 5 metrojn. Tio ebligos ennavigi la havenon en Elbląg marajn ŝipojn. La kanalo estos grava investaĵo por Elbląg, kiu fariĝos tiel la 5-a plenmara haveno en Pollando post Szczecin, Świnoujście, Gdynia kaj Gdańsk. Ĝi gravos por la orienta Pollando kaj ankaŭ por niaj orientaj najbaroj Belorusio kaj Ukrainio.

El la elsendo 28.02.2017. Legas Milada – 1’04”

--------------------------------------------------------------------------------

Pli severaj punoj kontraŭ la deliktoj rilate la infanojn
[2017-02-28]
https://pola-retradio.org/2017/02/pli-severaj-punoj-kontrau-la-deliktoj-rilate-la-infanojn/

La pola Sejmo amendis la punkodon, sekve de kio estos severigitaj punoj pro pezaj deliktoj kontraŭ la vivo, sano kaj libereco de la infanoj.  Kiam la nova leĝo enviviĝos kiel delikton oni traktos ankaŭ la neinformon de la punorganoj pri delikto kontraŭ la infanoj. La leĝo estis proklamita dank’ al la kunlaboro de la Oficejo de la Aferprezentanto de la Infanaj Rajtoj kaj la Prezidenta Kancelario de Andrzej Duda, kiu estis la formala ideodoninto de la projekto. Rezulte de la amendo estas severigotaj punoj i.a.pro vundo, forkonduko de la infano, ĝia forlaso aŭ pro infankomerco.

El la elsendo 28.02.2017. Legas Tomek – 0’40”

--------------------------------------------------------------------------------

E_elsendo el la 28.02.2017
[2017-02-28]
https://pola-retradio.org/2017/02/e_elsendo-el-la-28-02-2017/

Podkasto: Ludu en nova fenestro | Elŝutu

La 628-a E-elsendo el la 28.02.2017 ĉe www.pola-retradio.org:

– La literatura segmento de nia hodiaŭa elsendo enhavas la 52-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – En la komencaj aktualaĵoj ni informas pri amendo de la pola punkodo severiganta deliktojn kontraŭ la infanoj kaj pri la decido elkonstrui nova akvovojon tra la Vistula Remparego (la norda Pollando). – Ĉiam pli da birdoj aŭgurantaj la printempon revenas al Pollando. Inter ili troviĝas la ruĝa milvo nestanta en la nordokcidenta kaj en la okcidenta Pollando. En la Lubuŝa Regiono tiu ĉi malmultombre vivanta ĉe ni birdo havas sian rifuĝejon. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D. La akompana al ĉi tiu informo foto prezentas la heroon de nia sciencbultena temo, t.e. la ruĝan milvon, kiu onidire apartenas al la plej belaj birdoj de Eŭropo. Ĝi devenas el la paĝo www.glosy-ptakow.pl

--------------------------------------------------------------------------------

Tunelo ligonta la insulojn Uznam kaj Wolin
[2017-03-01]
https://pola-retradio.org/2017/03/tunelo-ligonta-la-insulojn-uznam-kaj-wolin/

La urbo Świnoujście ricevis rimedojn el la unia Operaca Programo Infrastrukturo kaj la Medio 2014-2020 por elkonstrui tunelon, kiu ligos la insulojn Uznam kaj Wolin. Temas pri 85 procentoj de la valoro de la tuta investaĵo, 15 procentojn de la kostoj la urbo kovros el la propraj buĝetaj rimedoj. La longeco de la tuta investaĵo egalos al ĉirkaŭ 3,4 kilometroj. La longeco de la tunelo egalos al 1,44 kilometroj kaj enhavos la dudirektan aŭtovojon. Ĝia diametro egalos al 12 metroj. Funkcios krome la evakua tunelo. La unuaj aŭtomobiloj trafikos laŭe de ĝi lime de la 2021-a kaj 2022-a jaroj. Dum la unuaj kvin jaroj la uzo de la tunelo estos senpaga. Świnoujście estas la unusola urbo en Pollando situanta sur kelkdek insusloj el inter kiuj nur tri estas enloĝataj. Sur la insulo Uznam troviĝas administra-serva centro kaj apudmara kvartalo kun turisma-kuracloka infrastrukturo. Loĝas tie 80 procentoj de la loĝantoj de Świnoujście. La urbo disponas pri pramoj, sed ne havas konekton kun la reto de la landaj vojoj.

El la elsendo 31.01.2017. Legas Tomek – 1’19”

--------------------------------------------------------------------------------

Kilar-Premio al kanada filmkomponisto Howard Shore
[2017-03-03]
https://pola-retradio.org/2017/03/kilar-premio-al-kanada-filmkomponisto-howard-shore/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.03.2017

--------------------------------------------------------------------------------

Nacia legaĵo por la septembra (2017) Tago de la Nacia Legaĵo
[2017-03-03]
https://pola-retradio.org/2017/03/nacia-legajo-por-la-septembra-2017-tago-de-la-nacia-legajo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.03.2017

--------------------------------------------------------------------------------

E_elsendo el la 03.03.2017
[2017-03-03]
https://pola-retradio.org/2017/03/e_elsendo-el-la-03-03-2017/

Podkasto: Ludu en nova fenestro | Elŝutu

La 629-a E_elsendo el la 03.03.2017 ĉe www.pola-retradio.org

– En la komenca kulturtema kroniko ni informas pri elekto de la nacia legaĵo por la septembra Tago de la Nacia Legaĵo kaj pri premio atribuita dum la Tago de la Gepatra Lingvo, pri la atribuo de Kilar-Premio al kanada filmkomponisto Howard Shore kaj pri la daŭranta en Varsovio 8-a Karesma Festivalo. – En la E-komunuma segmento ni notas du forpasojn, kiuj dekumis la E-komunumon fine de februaro. En Innsbruck, Aŭstrio mortis prof. Herman M. Ölberg i.a. interlingvisto kaj esperantologo, en Koszalin, Pollando Czesław Baranowski la meritplena E-aganto, i.a. multfoja organizinto de Ĉebaltaj E-Printempoj. – Fine de la elsendo aŭdiĝas Leterkesto. – Muzike ni prezentas en fragmentoj du kanzonojn „La dimanĉaj fotoj” de Eric Languillat el la KD „Inicialoj dc urbano” kaj „Sonon de la vivo” de Jonny M. el la KD „Regestilo”, ambaŭ eldonitaj de Vinilkosmo. – La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. – La akompana al ĉi tiu programinformo prezentas (el la Interreto) teatran afiŝon por la spektaklo „La nupto” en la Pola Teatro en Varsovio en 2015. – Nia elsendo estas aŭskultebla ankaŭ en la jutubo: https://www.youtube.com/watch?v=46RhFsf15Zk&feature=em-upload_owner

--------------------------------------------------------------------------------

8-a Karesma Festivalo en Varsovio
[2017-03-03]
https://pola-retradio.org/2017/03/8-a-karesma-festivalo-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El al elsendo 03.03.2017

--------------------------------------------------------------------------------

7 planedoj similaj al la Tero
[2017-03-07]
https://pola-retradio.org/2017/03/7-planedoj-similaj-al-la-tero/

Jam de kelkaj semajnoj oni emociiĝas pri malkovro sciigita de NASA kaj Eŭropa Suda Observejo ESO, ke eĉ sep planedoj laŭ la dimensioj similaj al la Tero troviĝas en la sistemo distanca je „apenaŭ 40 lumjaroj”. Laŭ la enkondukaj informoj povas tie regi la teraj temperaturoj kaj ekzisti akvo en la likva stato. Pri la malkovro skribis i.a. la revuo „Nature”. La plej grandan interesiĝon inter malkovrataj ekstersunsistemaj planedoj elvokas tiuj, kiuj en plej signifa grado similas al la Tero. Nun internacia sciencista kolektivo malkovris la tutan sistemon de tiaj planedoj, kiuj estis signitaj per aboco-literoj aldonitaj la stelnomo TRAPPIST-1. La malkovritaj planedoj havas la dimension de la Tero kaj Venuso aŭ estas iom malpli grandaj. Ilia denseco sugestas, ke almenaŭ ses je sep estas rokaj.  La planedorbitoj pasas tre proksime al la stelo, ili estas malmulte pli grandaj ol la distanco de la Galileaj lunoj disde Jovo kaj decide malpli grandaj ol la orbito de Merkuro ĉirkaŭ la Suno. Malgraŭ tiuj diferencoj sur planedoj povas ekzisti tute elteneblaj kondiĉoj, ĉar ilia stelo brilas multe malpli forte ol la Suno. La kvanto de la radiado atinganta la planedojn TRAPPIST-1 c, d kaj f estas komparebla al tiu, kiun en la Sunsistemo ricevas respektive la Venuso, Tero kaj Marso. Teorie sur ĉiu el la sep planedoj povas troviĝi akvo en la likva stato. La stelo TRAPPIST-1 malgraŭ sia proksimeco al la Tero sur la ĉielo brilas tre malforte, ĉar estas malgranda. Nome ne multe pli granda ol Jovo. Sciencistoj supozis, ke tre malgrandaj steloj povas havi plurajn planedojn kun la grandeco de la Tero moviĝantajn laŭ densaj orbitoj. La sistemo TRAPPIST-1 liveris la unuan konfirmon de ĉi tiu hipotezo. Por la malkovro estis utiligitaj diversaj surteraj kaj kosmaj teleskopoj. Por konstati la ekziston de la planedoj kaj iliajn parametrojn oni aplikis la metodon de pasado aŭ alivorte transito. Ĝi konsistas en tio, ke oni observas la brilon de la stelo serĉante malgrandajn, regulajn malintensiĝon de la brilo, kio rezultas el la pasado de planedoj antaŭ la torĉo de la stelo. La esplorojn partoprenis ĉirkaŭ 30 astronomoj el Belgio, Britio, Svislando, Usono, Francio, la Sudafrika Respubliko, Saŭda Arabio kaj Maroko.

El la elsendo 07.03.2017. Legas Barbara kaj Tomek – 2’45”

sc_bp_tm_7 planedoj de Trappist-1_02’45”

--------------------------------------------------------------------------------

Eŭropa Memortago pri Justuloj (2017)
[2017-03-07]
https://pola-retradio.org/2017/03/europa-memortago-pri-justuloj-2017/

Kadre de la pasinta lastlunde Eŭropa Memortago pri Justuloj la pola Instituto pri la Nacia Memoro prezentis eksterordinaran albumon „Poloj savantaj judojn dum holokaŭsto. Revenigado de Memoro”. Temas pri nova pola-angla albumo pri 165 polaj herooj, kiuj dum la milito endanĝerigante la propran vivo (pro kio minacis la mortopuno) savis eksterminatan de germanoj judan loĝantaron. La herooj de la albumo estis distingitaj en 2016 fare de prezidento Andrzej Duda. Dum la germana okupacio alemanaŭ kelkcent mil poloj – plenkreskaj kaj infanoj – diversforme portis helpon al judoj. La nombron de la savitoj oni taksas je kelkdek mil personoj. Ekde 1963 la jerusalema Instituto Yad Vashem pretigas la liston de Justuloj inter la Nacioj de la Mondo kaj atribuas al la koncernatoj specialan Medalon. Ĝis nun sur la listo troviĝas pli ol 26, 5 mil herooj el 51 landoj de la mondo. Plej multnombran grupon de la distingitoj konsistigas poloj – 6706 personoj. La sekvajn lokojn okupas Nederlando – 5595 ditingitoj kaj Francio – 3395.

El la elsendo 07.03.2017. Legas Milada – 1’39”

--------------------------------------------------------------------------------

Clay Magalhães pri la Dua Bulteno de la 102-a UK en Seulo
[2017-03-07]
https://pola-retradio.org/2017/03/clay-magalhaes-pri-la-dua-bulteno-de-la-102-a-uk-en-seulo/

Fine de februaro aperis en la reta versio la Dua Bulteno de la 102-a UK en Seulo, kiu baldau atingos kongresanojn. Fine de marto finiĝas la 2-a favorpreza aliĝperiodo. Ambaŭ motivoj estas kaŭzo por gastigi antaŭ nia mikrofono la Konstantan Kongresan Sekretarion, Clay Magalhães . Ni interparolas pri plej gravaj informoj aperintaj en la Bulteno kaj kelkaj lastmomentaj aktualaĵo. El la elsendo 07.03.2017 – 12’41”

--------------------------------------------------------------------------------

E_elsendo el la 07.03.2017
[2017-03-07]
https://pola-retradio.org/2017/03/e_elsendo-el-la-07-03-2017/

Podkasto: Ludu en nova fenestro | Elŝutu

La 630-a E-elsendo el la 07.03.2017 ĉe www.pola-retradio.org:

– Fine de februaro aperis en la reta versio la Dua Bulteno de la 102-a UK en Seulo. Fine de marto finiĝas la 2-a favorpreza aliĝperiodo. Ambaŭ motivoj estas kaŭzo por gastigi antaŭ nia mikrofono la Konstantan Kongresan Sekretarion, Clay Magalhães. – Komence de la elsendo ni informas pri brilaj semajnfinaj sukcesoj de polaj sportistoj: polaj skisaltistoj akiris oron en la finna Lahti pro la teama skisalta rivalado, polaj leĝeratletoj kunportis el la 34 Subtegmenta Ĉampionado en la serba Beogrado 12 medalojn (7 orajn) kaj akiritan unuan lokon en la medaltabelo. Niaj aktualaĵoj informas krome pri la lastlunda Eŭropa Tago de Justuloj en Pollando kaj pri kreskanta interesiĝo pri Pollando de eksterlandaj turistoj. – La sciencbultena temo perdis la statuson de sensacio, sed ni daŭre emociiĝas pri la 7 nove malkovritaj planedoj de la stelo Trappist-1 fora de la Tero je 40 lumjaroj, kiuj laŭ dimensio similas al la Tero. – Muzike ni memorigas fragmente la kanzonon de La Kompanoj „La lanternulo” el ilia KD „Survoje” eldonita de Vinilkosmo kaj kanzonon prikongresan de Georgo Handzlik. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. En la rubriko „Antaŭ la mikrofono” eksterelsende aŭdiĝas interparolo kun nia antaŭmikrofona gasto. Nia elsendo estas aŭskultebla ankaŭ en jutubo pere de: https://www.youtube.com/watch?v=Lwai1_YWBO4&t=11s La akompana al ĉi tiu informo foto prezentas la kovrilpaĝon de la Dua Bulteno de la Universala Kongreso de Esperanto en Seulo, Koreio.

--------------------------------------------------------------------------------

E_elsendo el la 10.03.2017
[2017-03-10]
https://pola-retradio.org/2017/03/e_elsendo-el-la-10-03-2017/

Podkasto: Ludu en nova fenestro | Elŝutu

La 631-a E_elsendo el la 10.03.2017 ĉe www.pola-retradio.org

– Nia hodiaŭa felietono pri Vizitinda Pollando kondukas nin al Vroclavo en la sudokcidenta Pollando kaj troviĝanta tie tre interesa ekspozicio Hydropolis, kiu en la plebiscito de National Geographic Polska en 2016 ektroviĝis inter 7 plej novaj vidindaj lokoj en Pollando. – En la komenca kulturtema kroniko ni informas pri fragmento de manuskipto de Frederiko Chopin, kiu antaŭnelonge riĉigis la kolektojn de lia varsovia muzeo kaj pri festivalo Frankofonio, kiu en marto daŭras en la tuta lando. – En la E-komunuma segmento ni invitas al Krakovo, kie morgaŭ en la Jagelona Biblioteko okazos inaŭguro de speciala ekspozicio dediĉita al Ludoviko Zamenhof lige kun la daŭranta Zamenhof-Jaro 2017 aŭspiciata de Unesko. – Fine ni proponas mallongan Leterkeston. – En la elsendo aŭdiĝas fragmente la kanto de Jacques Yvart „La Marista amo” el la KD „Brassens plu” eldonita de Vinilkosmo. Merlin el Brazilo kantas „Ho, mia kor’”. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – La akompana al ĉi tiu programinformo foto (el la Interreto) prezentas specimene la vroclavan HYDROPOLIS. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D.

--------------------------------------------------------------------------------

Nova fragmento de manuskipto de Frederiko Chopin
[2017-03-10]
https://pola-retradio.org/2017/03/nova-fragmento-de-manuskipto-de-frederiko-chopin/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 10.03.2017

--------------------------------------------------------------------------------

Festivalo de Frankofonio en marto (2017)
[2017-03-10]
https://pola-retradio.org/2017/03/festivalo-de-frankofonio-en-marto-2017/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 10.03.2017

--------------------------------------------------------------------------------

Hydropolis – inter vizitindaj lokoj de Pollando
[2017-03-10]
https://pola-retradio.org/2017/03/hydropolis-inter-vizitindaj-lokoj-de-pollando/

En la pasintjara plebiscito de la legantoj de National-Geographic Polska (2016) por la plej novaj vidindaj lokoj en Pollando inter 7 elektitaj objektoj troviĝas ankaŭ la centro Hydropolis en Vroclavo. Temas pri eksterordinara ekspozicio pri ĉiaj aspektoj de la akvo.  La kvanto de la akvo sur la Tero estas senŝanĝa de milionoj da jaroj kaj  plenumas esencan rolon en ĉia vivo sur nia planedo. Laŭ sciencistoj la vivo en la akvo aperis antaŭ ĉ. 3,3 miliardoj da jaroj. La ekspozicio rakontas pri ĝia evoluo kaj ebligas  kompreni ĝian esencan signifon ekde ĝiaj funkcioj en la homa ĉelo ĝis oceaniaj fluoj, kiuj influas la klimaton de la Tero. La  ekspozicio ne limiĝas nur al la Tero, ĉar la akvo fundamentis ĉian vivon en la Kosmo kaj sciencistoj daŭre renkontas tie akvospurojn. La originala scenografio kaj amaso da elektronikaj rimedoj, inkluzive de pli ol 60 tuŝmonitoroj garantias fascinan aventuron, en kiun estas engaĝitaj ĉiuj sensoj, kiel ekzemple en la esplorado de oceanaj profundoj, kiuj estas kaj misteraj kaj plenaj de ekzotikaj kreaĵoj. En Hydropolis eblas do ekscii pri la fascina mondo de bioluminesko, pri la ekosistemoj de hidrotermaj fundofendoj, kie la temperaturo de la akvo atingas 400 celsiusajn gradojn. Tuŝproksime en Hydropolis estas la tinusa benko kaj grandega ŝarko, muskomuro kaj modeloj de hidroteknikaj aranĝaĵoj kiel i.a. modelo de batiskafo „Trieste” laŭ la grandeco 1:1 per kiu en 1960 du plonĝistoj atingis la fundon de la Mariana Ravino. Eblas eniri la malvastan kapsulon aŭskultante la sonon de la akvoprofundo. La akvosonoj en Hydropolis daŭre akompanas vizitanton, kiel fluantaj rojoj, intensa pluvo, ondosusurado ĉe paradiza plaĝo. Cetere la vizitantoj povas mem produkti la sonon de la proksimiĝanta fulmotondro en instalaĵo liganta arton kun scienco sub la titolo  Simfonio re-minora. En Hydropolis la akvo estas konsiderata ankaŭ laŭ la vidpunkto de ĝia influo je  la homo. Konsiderante, ke 60 procentoj de nia korpomaso  konsistas el akvo ĉies scivolemon kontentigos informoj pri la funkcioj de la akvo en la homa organismo. Ĉar ekde la komenco ĉiuj grandaj civilizacioj disfloris najbare de la akvo, homo klopodis subordigi ĝin kaj utiligi por siaj celoj. En ĉi tiu segmento Hydropolis prezentas la akvoinventaĵojn de grandaj antikvaj inĝenieroj, evoluon de la antikva egipta civilizacio. Sed Hydropolis ne signifas sole ekspedicion en la pasintecon, ebligante kompreni la funkciadon de nuntempaj urboj kun komplikaj infrastruturaj sistemoj,  en kiuj la unuarangan rolon plenumas ilia administrado, liverado de akvo al la loĝejoj kaj forprenado de forfalaĵoj kaj de akvo jam uzita. Hydropolis situanta en historia, 19-jarcenta subtera akvoreceptaklo de pura akvo havas la surfacon de 4 mil kvadrataj metroj. La ekspozicio ĉirkaŭprenas 8 temsferojn, en  kiuj ĉiu prezentas akvon laŭ malsama, fascina vidpunkto.  Ne eblas elĉerpi la riĉan  temaron de Hydropolis en la informa felietono. Restas sole  inviti al konatiĝo kun ĝi dum iu el la vizitoj en  Vroclavo (la sudokcidenta Pollando).

El la elsendo 10.03.2017. Legas Barbara – 4’42”

--------------------------------------------------------------------------------

2041 siriaj familioj sub la protekto de la pola Caritas
[2017-03-14]
https://pola-retradio.org/2017/03/2041-siriaj-familioj-sub-la-protekto-de-la-pola-caritas/

Jam 2041 siriaj familioj, unuavice en Aleppo, estas ĉirkaŭprenitaj per la daŭranta de kvin monatoj kampanjo de Caritas Polska „Familio al familio”. Oni destinis por ĝi ĝis nun unu kaj duonan milionojn da zlotoj.  La kampanjo pontas inter poloj kaj sirianoj turmentitaj de la militkonflikto en la kondiĉoj,  kiam de du jaroj ili ne plu havas fluantan akvon kaj de multaj monatoj mankas elektro. Entute unu triono de kristanoj en Aleppo ricevas helpon el Pollando. La pola helpo trafas ankaŭ al muzulmanoj.

El la elsendo 14.03.2017. Legas Krystyna – 0’43”

--------------------------------------------------------------------------------

65-jariĝo de la Studumo pri la Pola Lingvo
[2017-03-14]
https://pola-retradio.org/2017/03/65-jarigo-de-la-studumo-pri-la-pola-lingvo/

En la daŭro de la 65-jara ekzisto de la Studumo pri la Pola Lingvo por Eksterlandanoj funkcianta ĉe la Universitato de Lodzo pli ol 24 mil personoj el la tuta mondo lernis la polan lingvon.  Aktuale lernas ĝin pli ol 400 personoj el 49 landoj, plej multnombre el Azio (Mongolio, Ĉinio), krome el Belorusio, Ukrainio, Konga Respubliko kaj Angolo. La studumo komencis funkcii en 1952 preparante eksterlandanojn al la studoj en Pollando samtempe ebligante profundigi konojn pri la pola kulturo. Aktuale la instruoferto vastiĝis, eblas ekzemple lerni en la pola lingvo kemion aŭ fizikon, depende de la planoj por estontaj studoj. El Lodzo ĉiuj diplomitoj estas direktataj al altlernejoj en la tuta lando. En la lastaj jaroj la lodza studumo estas la plej granda centro pretiganta al la medicinaj studoj en Pollando kaj koncerna kurso finiĝas per integrita studentiga ekzameno al medicinaj studoj organizata de la Departemento pri Scienco kaj Supera Eduko de la Sanministerio. La lodza studumo organizas ankaŭ Someran Lernejon de la Polaj Lingvo kaj Kulturo kaj preparas studentojn, kiuj venas al Pollando kadre de la programo Erasmus+. Ĉiujare la nombro de studentoj lernantaj en Lodzo la polan lingvon kreskas je ĉ. 10 procentoj.

El la elsendo 14.03.2017. Legas Tomek – 1’29”

--------------------------------------------------------------------------------

Kristaloj kreos la elektron el lumo
[2017-03-14]
https://pola-retradio.org/2017/03/kristaloj-kreos-la-elektron-el-lumo/

Sciencistoj el la universitato en Oulu , Finnlando malkovris novan materialon, kiu kapablas ŝanĝi diversajn specojn de energio en elektron. Ĝi havas la formon de kristaloj de mineralo – perovskito. La nova materialo konata kiel KBNNO – tiu nomo deriviĝas de ĝia kemia formulo – povas transformi varmon, videblan lumon kaj premoŝanĝojn en elektron.  Simile kiel aliaj kristaloj de perovskito KBNNO havas ferroelektrajn proprecojn. La materialo estas organizita kiel elektraj dipoloj, kiuj kondutas kvazaŭ magnetaj montriloj en la kompaso. Kiam ili moviĝas kreiĝas la elektra energio. La esploroj publikigitaj en “Applied Physics Letters” baziĝas sur pli fruaj studoj, kiuj elmontris, ke en la temperaturo de kelkcent gradoj sub la nulo KBNNO kreas elektron el la videbla lumo. La plej novaj esploroj estis okazigitaj en la ĉambra temperaturo. Sciencistoj esploris la kapablon de KBNNO ŝanĝi lumon en elektron kaj krome analizis kiel la materialo reagas kaze de ŝanĝiĝanta premo kaj temperaturo. KBNNO povos esti aplikebla en la industrio, se estos plibonigitaj kelkaj ĝiaj parametroj, i.a. por ŝargado de elektraj aranĝaĵoj el ekologiaj fontoj sen la neceso ligi ilin al kontaktingo. Ĝia prototipo povas kreiĝi venontjare.

El la elsendo 14.03.2017. Legas  Tomek – 1’28”

sc_tm_Elektro el la lumo_01’28”

--------------------------------------------------------------------------------

La estado fone de la naturo kaj la psika sano
[2017-03-14]
https://pola-retradio.org/2017/03/la-estado-fone-de-la-naturo-kaj-la-psika-sano/

Homoj loĝantaj en regionoj, en kiuj abundas birdoj, arbustoj kaj arboj karakteriziĝas per malpli altaj simptomoj de deprimo, timo kaj streso. Sciencistoj el la brita universitato en  Exeter, Brita Orinotologia Asocio kaj la aŭstralia univeristato en Queensland ekzamenis 270 loĝantojn de la britaj urboj Milton Keynes, Bedford i Luton konsiderante ilian psikan sanon. Estis ankaŭ taksita la nombro de birdoj aperantaj en la proksimeco de iliaj loĝlokoj en la matenaj kaj posttagmezaj horoj. Evidentiĝis, ke personoj, kiuj posttagmeze povis vidi pli da birdoj karakteriziĝis per pli bona psika sano, malpli ofte spertis deprimon, timon kaj streson. Pli bonan bonfarton manifestis ankaŭ personoj, kiuj pasigis pli da tempo eksterhejme. Por la ekzamenado ne havis signifon kiajn birdospeciojn ekzamenitoj rimarkis en la ĉirkuaĵo, gravis, ke dank’ al. tio ili sentis sin pli refreŝiĝintaj kaj pli intime ligitaj kun la naturo.

El la elsendo 14.03.2017. Legas  Gabi – 1’18”

sc_gk_Psika sano en la natura medio_01’18”

--------------------------------------------------------------------------------

Lernante de Justuloj
[2017-03-14]
https://pola-retradio.org/2017/03/lernante-de-justuloj/

La historia-eduka projekto „Lernante de Justuloj” koncernanta polojn, kiuj savis judojn dum la 2-a mondmilito akiris novan kadron. Antony Lishak, pedagogo kaj verkisto de jaroj gvidanta historiajn okupojn por infanoj el polaj kaj judaj lernejoj en Britio establis la fondaĵon „Lernante de Justuloj”. Lia lasta libro „Stars” okazanta en la okupaciata Varsovio estis inspirita per la historio de la geedza paro Jan kaj Antonina Żabiński, kiuj dum la 2-a mondmilio savis multajn judojn donante al ili rifuĝejon en la varsovia ZOO-ĝardeno, kies direktoro estis Jan Żabiński. Pri la establo de la fondaĵo oni infomis dum evento ataŭanta la Europan Tagon de Justuloj en la pola ambasado en Londono. Partoprenis ĝin pli ol 450 infanoj, kiuj dum la lasta jaro partoprenis okupojn pri la rolo de poloj en la savado de judoj dum holokaŭsto. Inter personoj partoprenintaj la solenaĵoj estis saviĝintoj, estis reprezentantoj de la brita registaro kaj reprezentantoj de juda socio en Britio.  La pasintjara sumigo de la projekto aperis libroforme. Unu el ĝiaj fruktoj estas la prezentita dum la evento movebla ekspozicio, prezentota en diversaj lernejoj en Britio.

El la elsendo 14.03.2017. Legas Milada – 1’44”

--------------------------------------------------------------------------------

E_elsendo el la 14.03.2017
[2017-03-14]
https://pola-retradio.org/2017/03/e_elsendo-el-la-14-03-2017/

Podkasto: Ludu en nova fenestro | Elŝutu

La 632-a E-elsendo el la 14.03.2017 ĉe www.pola-retradio.org:

– Jam post unu monato, la 14-an de aprilo 2017 pasos la 100-a mortodatreveno de la lingvokreinto, Ludoviko Zamenhof. La datreveno aŭspiciita de Unesko estas solenata i.a. en la tuta E-komunumo. Nia hodiaŭa gasto, estas la prezidantino de Itala E-Federacio, Michela Lipari, kun kiu ni interparolas pri eventoj kaj planoj ligitaj kun la Jaro en Italio. – Komencaj aktualaĵoj enhavas informojn pri la 65-jariĝo de la Studumo de la Pola Lingvo por Eksterlandanoj, funkcianta en Lodzo; pri la interesa fondaĵo „Lerni de Justuloj”, pri la helpo donata de la organizaĵo Caritas Polska al siriaj kristanoj. – La sciencbultenaj temoj koncernas malkovron de finnaj sciencistoj pri elektro i.a. el la lumo kaj pri dependeco inter psika sano de homo kaj kontaktoj kun la naturo. – Hodiaŭ en nia elsendo la faman poemon de Ludoviko Zamenhof „Ho, mia kor’ „ interpretas Ĵomart kaj Nataŝa. Krome kantas Manuel Rovere „Mia preĝo” el sia KD „Dankas mi la vivon”. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. En la rubriko „Antaŭ la mikrofono” eksterelsende aŭdiĝas interparolo kun nia antaŭmikrofona gasto. Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D . La akompana al ĉi tiu informo foto el la Interreto prezentas diplomon kaj medalon „Justuloj inter la Nacioj de la Mondo” atribuitajn al la familio de Maria kaj Józef Próchniewicz reference al unu el niaj aktualaĵoj.

--------------------------------------------------------------------------------

Michela Lipari pri eventoj en Italio okaze de la 100-a mortodatreveno de d-ro Zamenhof
[2017-03-14]
https://pola-retradio.org/2017/03/michela-lipari-pri-eventoj-en-italio-okaze-de-la-100-a-mortodatreveno-de-d-ro-zamenhof/

Jam post unu monato, la 14-an de aprilo 2017 pasos la 100-a mortodatreveno de la lingvokreinto, Ludoviko Zamenhof. La datreveno aŭspiciita de Unesko estas solenata i.a. en la tuta E-komunumo. Nia hodiaŭa gasto, estas la prezidantino de Itala E-Federacio, Michela Lipari , kun kiu ni interparolas pri eventoj kaj planoj ligitaj kun la Jaro en Italio. El la elsendo 14.03.2017 – 9’40”

--------------------------------------------------------------------------------

La krucovojo en la minejo Bochnia
[2017-03-17]
https://pola-retradio.org/2017/03/la-krucovojo-en-la-minejo-bochnia/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.03.2017

--------------------------------------------------------------------------------

Usona filmo pri la familio Żabiński
[2017-03-17]
https://pola-retradio.org/2017/03/usona-filmo-pri-la-familio-zabinski/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.03.2017

--------------------------------------------------------------------------------

Koninda polo: Henryk Arctowski (1871-1958)
[2017-03-17]
https://pola-retradio.org/2017/03/koninda-polo-henryk-arctowski-1871-1958/

Henryk Arctowski, pola geografo, geologo, meteologo, glaciologo kaj mondvojaĝanto ligita kun la esploroj pri la polusaj regionoj naskiĝis en 1871 en Varsovio. Komence li lernis en la urbo Inowrocław en la germana aneksoparto de la polaj teritorioj, sed post tri jaroj pro la ĉikanoj de germanoj la gepatroj direktis lin por plua lernado al la belga Liège. Tiuloke li daŭrigis la superajn studojn pri matematiko kaj fiziko. Studojn pri geologio kaj kemio li faris en la pariza Sorbono, kio estis la okazo por la kontaktoj kun Maria Skłodowska-Curie. Post la reveno al Lieĝo li laboris ĝis 1896 ĉe profesoro Walter Spring publikigante multajn sciencajn laboraĵojn. Eksciinte pri la preparata scienca ekspedicio al Antarkto Arctowski en 1895 kontaktis baronon Adrien de Gerlach de Gomery, kiu instigis la Bruselan Geografian Societon financi la entreprenon. Arctowski helpis al Gerlach akiri kromajn financajn subvenciojn kaj logi al la ekspedicio sciencistojn. La ĝisfundaj konoj pri geologio kaj kemio, vastaj konoj pri matematiko, fiziko kaj astronomio faciligis al Arctowski preparojn. Dum la daŭranta du jarojn ekspedicio Arctowski okupiĝis pri esploroj koncerne glaciologion, oceanografion, geologion kaj meteologion. Li esploris la geologian konstron de la arkipelagoj de la sudantilia interoceania kresto sur la fundo de Atlantiko, la tiel nomata Kresto Scotia kaj de la montoj de la Antarkta Duoninsulo. Li esploris ŝangojn de neĝolimo en la regiono de Fajrolando kaj kompletigis jarajn meteologiajn observojn, dank’ al kio pli fidinde eblis priskribi la klimaton de Antarkto.  Fine dank’ al liaj mezuradoj eblis difini la veran profundon de la antarkta kontinenta breto, kiu troviĝas pli profunde ol kaze de aliaj kontinentoj en la profundo de 400-600 metroj. Liaj esploroj ebligis ankaŭ konstati la similecojn de optikaj fenomenoj en atmosfero (haloo en kristalaj nuboj) kaj similecojn de aŭroro en la suda kaj la norda hemisferoj. La ekspedicio estis agnoskita kiel unu el la ŝlosilaj eventoj en la historio de antarktaj ekspedicioj pruvante, ke eblas transvivi la antarktan vintron kaj pulusan nokton. Kolektitaj materialoj eldonitaj en 10 volumoj fudamentas la modernajn esplorojn geologiajn, meteologiajn, glaciologiajn kaj oceanografojn de la polusaj regionoj. Arctowski ne ricevinte post la reveno sian antaŭan postenon en la Lieĝa Universitato entreprenis laboron en la Reĝa Meteologia Observejo en Ukkel, tie okupiĝante pri la prilaboro de la materialoj kunportitaj el la ekspedicio. En 1899 dum la kongreso de la Brita Asocio Subtenanta Sciencojn Arctowski prezentis  en Dover sian projekton de internaciaj esploroj de Antarkto. Pli-malpli unu jaron poste li edziĝis en Londono al usona kantistino Arian Jane Addy. La geedza paro en 1909 translokiĝis al Novjorko, kie Arctowski ricevis la postenon de direktoro de biblioteka naturscienca fako (1911-1919). En tiu periodo li per la ŝipo „Ile de France” faris vojaĝon al Spicbergo kaj Lofotoj. Lia interesiĝo pri klimatŝanĝoj kaj iliaj kaŭzoj, en kiuj li esploris la rolon de la vulkana polvo, sunmakuloj kaj magnetaj tempestoj, fruktis per multaj publikaĵoj kaj kontaktoj kun elstaraj ekspertoj pri ĉi tiuj temoj. La konoj kaj kompetentoj de Henryk Arctowski gravis ankaŭ en historia momento por Pollando,  de la reakiro de sendependeco. Kiam dum la 1-a mondmilito kreiĝis en Usono la esplorkomisiono preparanta materialojn por la packonferenco en Versajlo – kiu  finiĝis per la traktato agnoskanta la sendependecon de Pollando post la 123-jaraj dispartigoj – Arctowski pretigis por ĝi specialan Raporton pri Pollando. Ĝi havis 2500 paĝojn kaj konsisitis el 14 fakoj. Krome ĝi enhavis pli ol 100 mapojn, plurajn desegnaĵojn, grafikaĵojn kaj tabelojn. Arctowski dum la intertraktoj troviĝis en Parizo kiel eksperto dum lia edzino gvidis karitatan kampanjon por polaj rifuĝintoj destinante por ĝi honorariojn de  siaj koncertoj. En 1920 Henryk Arctowski ricevis de Ignacy Paderewski la proponon fariĝi ministro pri klerigo en la pola registaro. Malgraŭ sia korligiĝo al Varsovio li finfine transprenis Katedron de Geofiziko kaj Meteologio en la Universitato de reĝo Jan Kazimierz en Lvovo pro la fakto ke li estis ĝia honortitola doktoro. Li establis tie Instituton kaj riĉigis ĝin per sia, venigita el eksterlando, grandega biblioteko. Krome Arctowski partoprenis la laborojn de la Internacia Geografia Unio, kiun li prezidis en 1934. Dank’ al lia propono Pollando patoprenis la 2-an Internacian Polusan Jaron (1932-1933) kaj tri poloj laboris sur la Ursa Insulo en Arkto. Li proponis ankaŭ establon de la pola esplorbazo sur Spicbergo, kio realiĝis jam post lia morto meze de la 70-aj jaroj. En aŭgusto 1939 Henryk Arctowski kune kun la edzino forveturis al la Kongreso de la Internacia Geodezia-Geografia Unio al Vaŝingtono kiel la prezidanto de ĝia Komisiono pri Klimataj Ŝanĝoj delegita de la Lvova Universitato kaj Pola Akademio de Kapabloj, kies membro li estis. La militeksplodo eldevigis trudan elmigron. Tre rapide Arctowski komencis esploristan laboron en la vaŝingtona  Smithsonian Institution pri la sunradiado, aparte en la kunteksto de klimatŝanĝoj. La foresto for de Pollando ne lozigis liajn kontaktojn kun la lando. Jam en 1945 li ligis kunlaboron kun polaj sciencinstitutoj kaj fariĝis ordinara membro de la Pola Geologia Societo. En 1950-a jaro pro la sanstato Arctowski rezignis pri profesia laboro.Dum sia longa vivo li publikigis pli ol 400 laboraĵojn i.a. en la angla kaj franca lingvoj pri la sciencaj rezultoj de la polusesploroj priskribante ilian trapason. 10 geografiaj formacioj kaj objektoj sur Antarkto, Arkto, sur Spicbergo portas la nomon Arctowski. Henryk Arctowski mortis la 21-an de februaro 1958, baldaŭ post li la 4-an de majo mortis lia edzino. Laŭ la deziro de Arctowski liaj teraj restaĵoj devis esti transportitaj al Pollando. Kune kun tiuj de lia edzino ili estis venigitaj en 1960 kaj trovis etrernan ripozon en la varsovia Powązki-Tombejo. Ekde 1969 la Fondaĵo de Henryk Arctowski de la Nacia Sciencakademio de Usono atribuas ĉiun trian jaron premion kaj medalon de Henryk Arctowski pro elstaraj atingaĵoj en la esploroj de heliofiziko kaj en la esploroj pri dependorilatoj inter  la Suno kaj La Tero.

El la elsendo 17.03.2017. Legas Barbara – 9’31”

--------------------------------------------------------------------------------

E_elsendo el la 17.03.2017
[2017-03-17]
https://pola-retradio.org/2017/03/e_elsendo-el-la-17-03-2017/

Podkasto: Ludu en nova fenestro | Elŝutu

La 633-a E_elsendo el la 17.03.2017 ĉe www.pola-retradio.org

– Nia hodiaŭa felietono pri Koninda Polo estas dediĉita al Henryk Arctowski, la mondfama esporinto de polusregionoj. Sekve de lia laboro kaj malkovroj 10 geografiaj formacioj kaj objekto sur Antarkto, Artiko kaj Spibergo portas lian nomon. – En la komenca kulturtema kroniko ni informas pri la krucovojo, instalita en la minejo Bochnia kaj pri fama usona filmo baldaŭ prezentota en Pollando dediĉita al la familio Żabiński, kiu dum la 2-a mondmilito en sia vilao en la varsovia bestoĝardeno savis 300 judojn. – En la E-komunuma segmento ni informas pri la 19-a Alp-Adria Konferenco – http://www.esperanto.si/eo/venu-al-la19a-esperanto-konferenco-de-alp-adrio-en-brezice ; pri ebleco anonci sian kontribuon al la Esperntologia Konferenco en Seulo kaj pri Inter-Fest en la kroata Bjelovar – http://www.esperanto-bjelovar.hr/festival/esperanto.html – En la elsendo aŭdiĝas konata brazila kanto Maringá en la plenumo de Antonio João. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – La akompana al ĉi tiu programinformo foto (el la Interreto) prezentas la poŝtmarkon de la Pola Poŝto omaĝe al Henryk Arctowski.

--------------------------------------------------------------------------------

Preparoj al la 90-jariĝo de la varsovia bestoĝardeno
[2017-03-21]
https://pola-retradio.org/2017/03/preparoj-al-la-90-jarigo-de-la-varsovia-bestogardeno/

Venontjare la varsovia bestoĝardeno solenos sian 90-jariĝon. Lige kun tio ĝi entreprenis la kolektokampanjon de fotoj, gvidlibroj kaj enirbiletoj. Dank’ al ili kreiĝos kalendaro kaj porokaza albumo. Oni aparte interesiĝas pri dokumentoj el la 30-aj, 40-aj, 50-aj kaj 60-aj jaroj kaj pri fotoj, kiuj prezentas la bestoĝardenon en pli vasta perspektivo ne limigita al fotoj de la bestoj. Do temas pri fotoj de la ĝardenarkitekturo, inkluzive de ĝia naturo, fotoj de la ĝardenpubliko. Oni atendas ankaŭ sonregistritajn rememorojn pri la funkciado de la ĝardeno, kiuj riĉigos la sonarkivon de la bestoĝardeno. La Zoo-ĝardeneno en Varsovio kreiĝis en 1928 kaj tiam havis la surfacon de 12 hektaroj, sur kiu vivis ĉirkaŭ unu kaj duona mil bestoj. Aktuale la varsovia bestoĝardeno okupas la areon de preskaŭ 40 hektaroj, sur kiu vivas preskaŭ 4 mil bestoj el la tuta mondo.

El la elsendo 21.03.2017. Legas Maciek – 1’07”

--------------------------------------------------------------------------------

Pola kontribuo al rapida rekono la postradiada malsano
[2017-03-21]
https://pola-retradio.org/2017/03/pola-kontribuo-al-rapida-rekono-la-postradiada-malsano/

Polaj kaj usonaj sciencistoj malkovris markilojn en la sango, kiuj respondecas pro la postradiada malsano. Dank al tio sufiĉas unu tago kaj ne – kiel ĝis nun unu semajno – por diagnozi ĉu iu ricevis vivminacan dozon de la radiado kaj kiaj estas la ŝancoj de transvivo. Tio gravas ne sole en la situacio de eksplodo de la atombombo, sed ankaŭ en averio de la nuklea elektrejo,  eĉ averio de aranĝaĵo por radioterapio. Ĝis nun dum la unua semajno post la vivdanĝera evento ne eblis difini, kiu inter multaj personoj ricevis mortminacan dozon, kiu neminacan. La prilaborita testo donas fidindajn rezultojn 24 horojn post la evento, dank’ al kio homoj minacitaj havas pli da tempo por kuracado. Sciencistoj malkovris en la sango markilojn, konkrete mikroRNA-elementojn, kiuj atestas, kiu ricevis la mortminacan dozon de radiado baze de kio eblas difini la vivoŝancojn. Por la ekzamenado sufiĉas nur sangoprovaĵo. MikroRNA-elementoj kreiĝantaj en niaj ĉeloj reguligas la funkciadon de genoj. Ili troviĝas en sero estas stabilaj kaj facilas ekzameni ilin per la metodoj de la molekula biologio. En la plej novaj esploroj sciencistoj el Pollando kaj Usono malkovris, ke ekzistas konkretaj mikroRNA-elementoj, kiuj kreiĝis sekve de forta joniga radiado. Ili spegulas tion, kio okazas en la damaĝitaj ĉeloj. Dank’ al tiuj esploroj – kiujn flanke de Pollando partoprenis d-ro Wojciech Fendler – en situacio de amasa minaco eblos ekzameni multajn personojn apartigante tiujn, kiuj bezonas tujan helpon.

El la elsendo 21.03.2017. Legas Barbara kaj Tomek – 1’56”

sc_bp_tm_Rapide diagnozi postradiadan malsanon_01’56”

--------------------------------------------------------------------------------

Warsaw Spire la plej bona oficeja investaĵo 2017
[2017-03-21]
https://pola-retradio.org/2017/03/warsaw-spire-la-plej-bona-oficeja-investajo-2017/

Warsaw Spire venkis en la konkurso MIPIM Award 2017, la plej prestiĝa konkurso de nemoveblaĵoj en la mondo, difinata ankaŭ kiel nemoveblaĵa Oskaro – kiel la plej bona oficeja investaĵo. La konkursrezultoj estis anoncitaj pasintsermajne dum la foiro de nemovelaĵoj en la franca Cannes. Warsaw Spire preterpasis finalanojn  el Londono, Romo  kaj el la ĉina Shenzen.  Entute la konkurson partoprenis 250 projektoj el 44 landoj. La tuta Warsaw Spire – la plej granda en Pollando oficeja komplekso – havas la surfacon de 109 mil kvadrataj metroj. Krom la plej alta 220-metra turo en ĝian konsisiton eniras du malpli altaj 55 metraj konstruaĵoj. La projekton de Warsaw Spire aŭtoras arkitekta kolektivo el la belga laborejo M.&J-M.Jasper – J. Eyers & Partners kaj la Pola-Belga  Arkitektura Laborejo  – Projekt. La investanto kaj ĝenerala realiganto estas la firmao Ghelamco Poland. La integra parto de la tuta komplekso estas la Eŭropa Placo troviĝanta inter la konstruaĵoj kun la surfaco de 4 mil kvadrataj metroj. Troviĝas sur ĝi amfiteatro, modernaj fotanoj, restoracioj, urbaj mebloj, verdaĵabundo kaj privata bicikla stacio. Temas pri la unua urba placo de Varsovio konstruita kun tioma elano. La konstruado komenciĝis en 2011, la plej alta konstruaĵo estis transdofnita por la utiligado en 2016. Aktuale 95 procentoj de la surfacoj estas jam luitaj.

El la elsendo 21.03.2017. Legas Milada – 2’07”

--------------------------------------------------------------------------------

Detrua flankefiko de kontraŭsunradiaj kosmetikaĵoj
[2017-03-21]
https://pola-retradio.org/2017/03/detrua-flankefiko-de-kontrausunradiaj-kosmetikajoj/

La akvoj ĉirkaŭ la koralaj rifoj de Havajo aŭ Karaiboj entenas en signifa kvanto popularan konsisteron de kosmetikaĵoj kun UV-filtrilo. Ĝi mortigas koralojn kaj kaŭzas, ke ili perdas malsanimunecon.  Temas pri oksibenzeno absorbanta ultraviolan radiadon. Ĉar ĝia produktado  estas malmultekosta ĝi estas aplikata en diversspecaj kontraŭsunradiaj ŝmiraĵoj, ĝi aperas en vestaĵoj provizitaj per la kontraŭsunradia filtrilo. Entute ĝi troviĝas en pli ol 3500 produktoj kun la ultraviola filtrilo en la tuta mondo. La infekto per oksibenzeno okazas unuavice en grandaj naĝejoj, sed ankaŭ proksime de la rifoj situantaj kelkajn-,  kelkdek kilometrojn for de la marbordo, ĉar en la tiean akvon sinkas dolĉa akvo, kiu povas esti malpurigita de forfalaĵoj. Oksibenzeno efikas je koraloj diversmaniere. La substanco favoras ilian sengradiĝon elvokitan de la ŝanĝo de la temperaturo de surfacaj akvoj, kaŭzita de veterfenomenoj kiel El Nino. La koloro de koraloj paliĝas eĉ en malaltaj temperaturoj kaj ili formortas. Oksibenzeno damaĝas ankaŭ la genetikan materialon de koraloj faligante ilian kapablon reproduktiĝi, kio elvokas la malkreskon de la populacio. Laŭ sciencistoj – la esplorojn partoprenis sciencistoj el Usono kaj Israelo – eĉ unu guto de oksibenzeno en akvoreceptaklo kun la kapacito de ses kaj duona olimpikaj basenoj estas por koraloj danĝera. El la plej novaj esploroj rezultas, ke ĝia plej granda koncentriĝo aperas proksime de la volonte vizitataj de turistoj Virgulinaj Insuloj. La tiea koncentriĝo de oksibenzeno estas 23-oble pli granda ol minimuma koncentriĝo rekonita kiel toksa por la koralaj rifoj.

El la elsendo 21.03.2017. Legas Barbara kaj Tomek – 2’02”

sc_bp_tm_Detruefikaj UV-filtriloj por koraloj_02’02”

--------------------------------------------------------------------------------

E_elsendo el la 21.03.2017
[2017-03-21]
https://pola-retradio.org/2017/03/e_elsendo-el-la-21-03-2017/

Podkasto: Ludu en nova fenestro | Elŝutu

La 634-a E-elsendo el la 21.03.2017 ĉe www.pola-retradio.org:

– Dima Ŝevĉenko kaj Ana Striganova, la novaj redaktoroj de la revuo „Eperanto” estas niaj antaŭmikrofonaj gastoj. Interparolante kun ili pasintsemajne ni demandis pri iliaj redaktaj planoj kaj ambicioj. Ni interparolis ankaŭ pri la papera (pdf-formata) kaj la reta eldonoj de la revuo kaj pri la aprila numero. Marde matene venis la informo, ke ĝi troviĝas jam en la reto. Bela surprizo lige kun la planita por hodiaŭ interparolo. – Komencaj aktualaĵoj liveras informojn pri la pasintsemajna renkontiĝo G20, en kiu la unuan fojon partoprenis Pollando; pri nemoveblaĵa Oskaro por Warsaw Spire; pri preparoj al la 90-jariĝo de la varsovia ZOO. – La sciencbultenaj temoj informas pri la pola kontribuo al rapida diagnozo de postradiada malsano kaj pri la detruefika rolo de preparaĵoj kun la uzo de UV-filtriloj por koraloj. – Muzike ni memorigas la malnovan furorkanzonon „Apudmoskvaj vesperoj” en la E-vesto. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. En la rubriko „Antaŭ la mikrofono” eksterelsende aŭdiĝas interparolo kun niaj antaŭmikrofonaj gastoj. Nia elsendo estas aŭskultebla ankaŭ en jutubo pere de: https://www.youtube.com/watch?v=FY65nhBo3MA&t=9s La akompana al ĉi tiu informo foto el la Interreto prezentas la premiitan varsovian oficejan komplekson Warsaw Spire.

--------------------------------------------------------------------------------

Dima Ŝevĉenko kaj Anna Striganova pri la revuo Esperanto – papera kaj reta
[2017-03-21]
https://pola-retradio.org/2017/03/dima-sevcenko-kaj-anna-striganova-pri-la-revuo-esperanto-papera-kaj-reta/

Dima Ŝevĉenko kaj Anna Striganova , la novaj redaktoroj de la revuo „Eperanto” estas niaj antaŭmikrofonaj gastoj. Interparolante kun ili pasintsemajne ni demandis pri iliaj redaktaj planoj kaj ambicioj. Ni interparolis ankaŭ pri la papera (pdf-formata) kaj la reta eldonoj de la revuo kaj pri la aprila numero jam de ili redaktita. El la elsendo 21.03.2017 – 7’10”

--------------------------------------------------------------------------------

Historiaj spuroj de vikingoj sur la polaj teritorioj
[2017-03-24]
https://pola-retradio.org/2017/03/historiaj-spuroj-de-vikingoj-sur-la-polaj-teritorioj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 24.03.2017

--------------------------------------------------------------------------------

Ekspozicio en Minsk pri la familio Ulm
[2017-03-24]
https://pola-retradio.org/2017/03/ekspozicio-en-minsk-pri-la-familio-ulm/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 24.03.2017

--------------------------------------------------------------------------------

E_elsendo el la 24.03.2017
[2017-03-24]
https://pola-retradio.org/2017/03/e_elsendo-el-la-24-03-2017/

Podkasto: Ludu en nova fenestro | Elŝutu

La 635-a E_elsendo el la 24.03.2017 ĉe www.pola-retradio.org

– Nia hodiaŭa felietono pri koninda Pollando devenas el nia arkivo kaj prezentas la urbon Sulejów. – En la komenca kulturtema kroniko ni informas pri inaŭgurita komence de marto en la belorusa Minsko ekspozicio pri la 8-persona familio Ulm el la loko Markowa, mortigita de germanoj pro la helpo donata al judoj dum la 2-a mondmilito. La alia informo rilatas al la historiaj spuroj de vikingoj sur la polaj teritorioj. – Fine ni renkontiĝas antaŭmikrofone kun Maciej Jaskot, kiu rakonatas pri kelkaj novaĵoj en lia laboro de universitata lekcianto, kiuj radikas en lia doktoriga tezo pri falsaj amikoj. – Muzike akompanas nin Lunatiko per fragmento de la kanzono „Aŭskultu”, kiu devenas el la KD eldonita de Vinilkosmo „Elektronika Kompilo”. – La kulturkronikaj informoj estas paralele legeblaj kaj aŭskulteblaj en la koncernaj rubrikoj de nia paĝo. – La akompana al ĉi tiu programinformo foto (el la Interreto) prezentas la nuntempan replikon de vikinga boato. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La kvina loĝistika centro de Amazon en Pollando
[2017-03-28]
https://pola-retradio.org/2017/03/la-kvina-logistika-centro-de-amazon-en-pollando/

La konzerno Amazon deklaris la elkonstruon de loĝistika centro en la urbo Sosnowiec (la suda Pollando). Ĝis nun tiaj centroj funkcias en la Poznana regiono, en la Malsupra Silezio kaj en la Okcidentpomeria Vojevodio. La konzerno investis jam en Pollando ĉirkaŭ 3 miliardojn da zlotoj kreante 7 mil plentempajn laborlokojn. En 2017 Amazon planas krei en la tuta Eŭropo pli ol 15 mil plenetatajn laborlokojn. La centro en Sosnowiec priservos klientojn, kiuj aĉetas ŝuojn kaj vestaĵojn. Ĝis nun Amazon establis en Pollando pli ol 7 mil konstantajn laborlokojn. Dum la sezonapogeo 2016 ĝi enlaborigis krome 12 mil sezonajn laborantojn. Amazon estas la usona kompanio el Seattle, kiu gvidas la plej grandan en la mondo reton de virtuala vendoservo. En Pollando krom la loĝistikaj centroj de elektronika komerco Amazon havas Centron por Evoluigo de Teknologio en Gdansko kaj la oficejon Amazon Web Servis en Varsovio.

El la elsendo 28.03.2017. Legas Tomek – 1’05”

--------------------------------------------------------------------------------

Geedzeco favoras sanon
[2017-03-28]
https://pola-retradio.org/2017/03/geedzeco-favoras-sanon/

Geedzoj estas pli sanaj ol soluloj, personoj divorcitaj aŭ vidviĝintaj. La esploristoj el la usona Carnegie Mellon University Pittsburgh asertas, ke ili akiris la unuan biologian pruvon pri tio, ke geedzeco efektive influas la homan sanon. Grupo de sciencistoj el la Fakultato pri Humanistiko kaj Sociaj Sciencoj malkovris, ke ĉe la geedzoj la nivelo de stresohormono, t.e. kortizolo estas rimarkeble malpli alta ol ĉe personoj vivantaj solece, divorcitaj aŭ vidviĝintaj. Laŭ la aŭtoroj, tio konfirmas la tezon, ke homoj civile liberaj estas endanĝerigitaj je pli granda psika streso ol la geedzoj. Nome la longdaŭra streso tradukiĝas al pli alta nivelo de kortizolo en la organismo, kio laŭvice povas perturbi ĝian kapablon reguligi inflamstatojn, fine favoras aperon de multaj malsanoj. Sciencistoj ekzamenis po tri fojojn salivprovaĵojn de 572 personoj 21-55-jaraĝaj farante tion kelkajn fojojn diurne, escepte de la nokto, por konstati la nivelon de kortizolo.   Krome estis komparita la tutdiurna koncentriĝo de kortizolo ĉe ĉiuj ekzamenitoj. Ĉe la geedzoj ĉiam estis notita malpli alta nivelo de la hormono, krome ĝia koncentriĝo ĉe ili multe pli rapide malkreskis post la vekiĝo. Ĉi-lasta indiko ligiĝas kun malpli granda risko de kormalsanoj kaj pli longa vivo de personoj kancermalsanaj.

El la elsendo 28.03.2017. Legas Tomek – 1’34”

sc_tm_geedzoj pli sanaj _ 01’34”

--------------------------------------------------------------------------------

Pli alta pritakso ekonomia por Pollando en 2017
[2017-03-28]
https://pola-retradio.org/2017/03/pli-alta-pritakso-ekonomia-por-pollando-en-2017/

La kredittaksa agentejo Moody’s altigis la pritakson de la Landa Produkto Brutte de Pollando por 2017 ĝis 3,2  procentoj de 2,9 prognozitaj en januaro. Oni taksis, ke la perspektivoj de la ekonomia kesko en Pollando pliboniĝis. Laŭ la pritakso de la agentejo la ekonomian kreskon de Pollando favoros kreskanta privata konsumado. Oni taksis ankaŭ, ke pliboniĝos situacio sur la labormerkato kaj investaĵoj akcelos.

El la elsendo 28.03.2017. Legas Milada – 0’38”

--------------------------------------------------------------------------------

Malgranda limtrafiko kun Kaliningrado senŝanĝa
[2017-03-28]
https://pola-retradio.org/2017/03/malgranda-limtrafiko-kun-kaliningrado-sensanga/

Malgranda limtrafiko kun Rusio susperndita pro la pasintjaraj NATO-pintrenkonto en Varsovio kaj Mondaj Tagoj de Junularo ne estos revenigita. Laŭ la pola ministerio por la internaj aferoj tiu decido sekvas el la neceso minimumigi virualajn minacojn por la sekureco de ŝtato, kiujn signalas polaj specialaj servoj en la regiono de Kaliningrado. La suspendo de la limtrafiko efikis krome per malkresko de la kontrabandado de alkoholaĵoj, fueloj kaj cigaredoj.

El la elsendo 28.03.2017. Legas Milada – 0’39”

--------------------------------------------------------------------------------

E_elsendo el la 28.03.2017
[2017-03-28]
https://pola-retradio.org/2017/03/e_elsendo-el-la-28-03-2017/

Podkasto: Ludu en nova fenestro | Elŝutu

La 636-a E-elsendo el la 28.03.2017 ĉe www.pola-retradio.org:

– Jam la 53-an fojon ni proponas hodiaŭ fragmenton de la romano de la pola Nobel-premiito Henryk Sienkiewicz „Quo Vadis” en la E-traduko de Lidia Zamenhof. – Komencaj aktualaĵoj koncernas bonajn ekonomiajn prognozojn por Pollando flanke de kredittaksa agentejo Moody’s, novan investaĵon de Amazon en Pollando kaj dume daŭre fermitan liberan limtrafikon kun Rusio. – La sciencbultena temo raportas pri esploroj indikantaj, ke geedzoj malsame ol personoj divorcintaj aŭ vidviĝintaj estas pli sanaj. – Muzike ni memorigas fragmente la kanzonon „Sin skribi” de Morice Benin el la KD „In-Spir’ „ eldonita de Vinilkosmo. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. La akompana al ĉi tiu informo foto el la Interreto referencas al la sciencaj esploroj pri sanfavoraj sekvoj de geedzeco. Nia elsendo estas aŭskultebla ankaŭ en jutubo pere de: https://www.youtube.com/watch?v=pUtid2NyHno&t=1s

--------------------------------------------------------------------------------

Programinformo el la 31.03.2017
[2017-03-31]
https://pola-retradio.org/2017/03/e_elsendo-el-la-31-03-2017/

Podkasto: Ludu en nova fenestro | Elŝutu

Karaj, geaŭskultantoj, pro motivoj ne dependaj de ni la 637-a E-elsendo aŭdiĝos kun kelka prokrasto la plej proksiman dimanĉon. Ni tamen ne volas lasi vin sen ajna novaĵo, kaj ni elektis ĝin el la E-komunuma bulteno, kiu post vendredo perdus sian aktualecon. Temas pri la finiĝanta hodiaŭ 2-a favora aliĝkotizo por la 102-a UK en Seulo, Koreio. Aliĝis al ĝi pli ol 900 personoj el 58 landoj. Aliflanke du semajnojn antaŭ la 100-a mortodatreveno de Ludoviko Zamenhof la Gazetaraj Komunikoj informis pri progresoj de la paĝo Zamenhof-Jaro www.zamenhof.life . Ĝi entenas interesajn informojn por la ekstera publiko en 27 lingvoj. Daŭras la Gazetara Kampanjo por informi laŭeble multajn amaskomunikilojn. Nian programinformon akompanas la poemo Ho, mia kor’ ĉi-foje en la plenumo de Józef Dinnyés.

--------------------------------------------------------------------------------

La pola ensemblo „Śląsk” en Usono
[2017-04-02]
https://pola-retradio.org/2017/04/la-pola-ensemblo-slask-en-usono/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 02.04.2017

--------------------------------------------------------------------------------

Nova ekspozicio en la varsovia Chopin-muzeo pri opero
[2017-04-02]
https://pola-retradio.org/2017/04/nova-ekspozicio-en-la-varsovia-chopin-muzeo-pri-opero/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 02.04.2017

--------------------------------------------------------------------------------

E_elsendo el la 02.04.2017
[2017-04-02]
https://pola-retradio.org/2017/04/e_elsendo-el-la-02-04-2017/

Podkasto: Ludu en nova fenestro | Elŝutu

La 637-a E_elsendo el la 02.04.2017 ĉe www.pola-retradio.org

– Nia hodiaŭa felietono pri koninda polo estas dediĉita al unu el la plej elstaraj polaj komponistoj, Karol Szymanowski, kies 80-a mortodatreveno pasis la 29-an de marto. – La komencaj kulturtemaj informoj rilatas al la gastkoncertoj de la pola ensemblo de kanto kaj danco „Śląsk” dum Dollywood Festival of Nations en Tennessee, Usono kaj al la ekspozicio en la varsovia Chopin-muzeo dediĉita al ŝatokupo de Chopin, kiu estis opero. – La nunsemajnaj E-komunumaj informoj koncernas ĵus publikigitan poemaron de la hispana poetino María Ángeles Maeso en la dulingva, hispana-esperanta versio en la eldonejo Lastura http://lastura.es/ , aĉeteblan ankaŭ en la hispanaj vendejoj. Ni informas krome pri Semajno de Turismo kaj Kulturo en la hispana Tossa de Mar, kiu okazos ĉi-aŭtune ( https://kulturcentro.blogspot.com.es ). – Muzike ni citas el unu el la sileziaj popolaj kantoj en la plenumo de la ensemblo „Śląsk”, el la komponaĵo de Karol Szymanowski „Harnasie” (Montarrabistoj) kaj fine el la komponaĵo de Chopin inspirita de opero de Mozart. Aŭdiĝas krome popola kataluna muziko. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – La akompana al ĉi tiu programinformo foto (el la Interreto) prezentas la scenon el la baleto de Karol Szymanowski „Harnasie”. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Koninda polo: Karol Szymanowski
[2017-04-02]
https://pola-retradio.org/2017/04/koninda-polo-karol-szymanowski/

Antaŭ 135 jaroj naskiĝis Karol Szymanowski unu el la plej elstaraj polaj komponistoj, kies 80-a mortodatreveno pasis en la ĵusaj tagoj, la 29-an de marto. Li devenis el familio kun nobelaj tradicioj. En la epoko, kiam Pollando forestris sur la mapo de Eŭropo la binedomo de Szymanowski-familio en Tymoszówka rolis ne nur kiel oazo de alta kulturo, sed unuavice kiel oazo de poleco en la ĉirkaŭanta ĝin rusa, ukraina kaj juda elementoj. Patriotismo estis la plej grava edukmesaĝo perata de la patro al siaj kvar gefiloj. Szymanowski-familio flegis vastajn muzikajn interesiĝojn. La patro ludis fortepianon kaj violonĉelon, la frato Feliks estis pianisto kaj la fratino Stanisława Korwin-Szymanowska notis sukcesojn kiel sopranulino. Havante sep jarojn Karol komencis la hejman kleriĝon, en kiu apartan atenton oni donis al la muziklernado. Komence ĝi pasis sub la gvido de la patro, sekve pri lia eduko okupiĝis la loka muzikinstruisto, Gustaw Neuhaus kiu malkovris la komponistan talenton de juna Szymanowski. Siajn muzikajn studojn Karol Szymanowski enteprenis en Varsovio kaj kiel komponisto rapide akiris famon en Eŭropo. La komponaĵoj de Szymanowski referencis al romantiko. Lia sonato do-minora, dediĉita en 1904 al lia amiko Stanisław Ignacy Witkiewicz restis rekonita de la varsoviaj muzikkritikistoj kiel verko de la plej granda muzika talentulo en Pollando post la morto de Chopin. En 1905 kune kun tri aliaj polaj komponistoj – Ludomir Różycki, Apolinary Szeluto kaj Grzegorz Fitelberg Szymanowski estblis la Kompanion de Junaj Polaj Komponistoj, nomitan „Juna Pollando en muziko”. La komponistoj inspiritaj de modernismo, aparte la kreado de Richard Strauss eldonadis kaj popularigis la propran muzikon. Dum ĝiaj koncertoj en la repertuaro troviĝis i.a. la Konĉerta Uverturo de Szymanowski. Liaj modernismaj komponaĵoj akiris rekonon eksterlande. En 1912 Szymanowski subskribis kontrakton kun Universal Edition en Vieno, kiun li ofte vizitis, same kiel Berlinon. Li ofte gastis ankaŭ en la vintra ĉefurbo de Pollando, Zakopane, kiu fariĝis tre proksima al la komponisto en la fina fazo de lia vivo, kiam li suferis tuberkulozon. Li loĝis en la luita vilao „Atma”, en kiu nun troviĝas muzeo al li dediĉita. Liaj vizitoj kaj estado en Zakopane influis ankaŭ lian komponistan kreadon. Szymanowski enkondukis en siajn komponaĵojn elementojn de la pola folkloro ĉerpante el la Tatry-montaraj motivoj kaj el motivoj de muziko el Kurpie-regiono. La periodon de la 1-a mondmilito li pasigis komponante en la naskiĝloka Tymoszówka. Post la perdo de la bieno dum la bolŝevista revolucio Szymanowski-familio translokiĝis al Varsovio. La 20-aj jaroj de la 20-a jarcento estis la periodo aparte fekunda en la kariero de Karol Szyymanowski. Li komponis dek kelkajn komponaĵojn, i.a. kvar kantociklojn, ciklon de fortepanaj miniaturaĵoj kaj sian plej konatan operon „Reĝo Roger”, difinatan ankaŭ  la „sicilia dramo”. Ĝia genezo radikas en liaj vojaĝoj faritaj en la periodo 1910-1914 al la suda Eŭropo kaj la Norda Afriko. Grandan sukceson Szymanowski notis ankaŭ en Usono, kiun li vizitis kelkfoje en la 20-aj jaroj de la 20-a jarcento. En 1927-a jaro Szymanowski fariĝis direktoro de la Varsovia Muzika Konservatorio, sed malsukceso reformi ĝin kaŭzas lian demisiion du jarojn poste. En tiu periodo kreiĝas lia baleto „Harnasie”, okazis la premiero de „Stabat Mater”. Li mem kuraccele forveturis al la aŭstra Edlach kaj la svisa Davos. Reveninte al Pollando Szymanowski finis laborojn pri „Harnasie” kaj akceptis la postenon de rektoro en la kreiĝintta Supera Muzika Lernejo. En 1931 li fariĝas honora membro de Internacia Societo de la Nuntempa Muziko. Unu jaron poste li rezignas pri la rektora posteno. La progresanta malsano de Szymanowski samtempas kun lia nefacila financa situacio. Serĉante la enspezofontojn li komponas en 1932 la faman 4-a konĉertan simfonion vidante por si en ĝi la rolon de la fortepiansolisto. Ne havante konstantajn enspezojn li koncertis tra la tuta Eŭropo. Kvankam de junaĝo Szymanowski estis vizitanta Zakopane, sed nur vivfine ekloĝis tie por konstante. Tie li komponis siajn lastajn verkojn i.a. „Kurpie-kantojn”, „Litanion al Maria Virgulino”, „IV Simfonion konĉertan”. La vilaon Atma li forlasas por ĉiam en 1935 forveturante al Francio. Du jarojn poste, kiam lia malsano progresis tiomgrade, ke li ne plu povis paroli plenvoĉe li veturas al sanatorio en Loŭzano. Tie li mortis. La sepultaj solenaĵoj okazis en Krakovo la 7-an de aprilo 1937. Nun, en la muzika mondo la verkoj de Karol Szymanowski trarvivas veran renesancon. Lia repertuaro aŭdiĝas en la plenumo de plej famaj orkestroj kaj operoj de la mondo.

El la elsendo 02.04.2017. Legas Barbara – 7’39”

--------------------------------------------------------------------------------

Deficito de la vitamino B1 kaj moviĝo de infanoj
[2017-04-04]
https://pola-retradio.org/2017/04/deficito-de-la-vitamino-b1-kaj-movigo-de-infanoj/

Laŭ israelaj sciencistoj deficito de vitamino B1 (tiamino) en la suĉinfana periodo negative influas la movkapablon de infanoj. Tion ili konkludis monitorante la sanstaton de infanoj, kiuj en 2004 estis nutritaj per modifita lakto, en kiu mankis vitamino B1. En la esploroj de profesorino Aviva Fattal-Valevski el la Universitato en Telavivo oni taksis evoluon de 39 tiaj infanoj kaj la esplorrezultoj estis komparitaj kun tiuj de iliaj samaĝuloj, kiuj spertis neniun nutrodeficiton. Suĉinfanoj, kiuj  estis nutritaj per lakto sen vitamino B1  havis multe malpli bonajn movkapablojn ol iliaj samaĝuloj, kaj la diferencoj aparte estis rimarkeblaj, se temas pri la kapablo teni ekvilibron kaj se temas pri moviĝemo de manplatoj kaj fingroj.  La lakto Remedia, per kiu ili estis nutritaj elvokis siatempe skandalon, ĉar jam tiam manko de vitamino B1 alkondukis al. morto de tri infanoj kaj kaŭzis nekuraceblajn difektojn  de koro kaj nervosistemo de  23 suĉinfanoj. La homa organismo ne kapablas kumuli tiaminon, ĝi konserviĝas en la organismo nur dum ĉ. tri semajnoj. Tio signifas, ke ĝiaj provizoj devas esti senĉese kompletigataj. La esplorrezultoj reliefigas la signifon de la regulkonforma nutrado de suĉinfaoj kaj regulan kontroladon de la servataj ekvivalentoj de la patrina lakto.

El la elsendo 04.04.2017. Legas Milada – 2’01”

sc_msz_La dangeraj sekvoj de manko de vitamino B1_02’01”

--------------------------------------------------------------------------------

La kverko Józef el Pollando – la Eŭropa Arbo de 2017
[2017-04-04]
https://pola-retradio.org/2017/04/la-kverko-jozef-el-pollando-la-europa-arbo-de-2017/

La kverko Józef en la loko Wiśniowa en la apudkarpatia regiono (la suda Pollando) venkis la interretan plebisciton pri la Eŭropa Arbo de la Jaro 2017, akirinte pli ol 17 mil voĉojn. La duan lokon akiris kverko Brimmons el Kimrio kaj la trian tilio el Ĉeĥio. Entute rivalis 16 arboj. La plebisciton partoprenis pli ol 125 mil eŭropaj internaŭtoj. La kverko Józef pasintjare venkis en la pola konkurso pri la Arbo de la Jaro, kiu estas organizata de la Klubo Gaja. Józef havas ĉirkaŭ 650 jarojn kaj elkreskis en la bieno de Mycielski-familio. Ĝi estis centro de la intelekta kaj kultura vivo de la regiono. La pitoreska ĉirkaŭaĵo favoris la krean laboron de artistoj. Gastis en ĝi i.a. Józef Mehoffer, pentristo, grafikisto, projektanto, scenografo kaj desegnisto el la arta periodo Juna Pollando. Ravita per la belo de unu el la imponaj kverkoj en la biena parko li eternigis ĝin en sia krokizo, kiu sekve aperis sur la dorsa flanko de la 100-zlota bankbileto, kiu cirkulis en la 30-aj jaroj de la 20-a jarcento. Memore al tiu ĉi evento la kverkon oni baptis per lia nomo Józef. La konkurson Eŭropa Arbo de la Jaro, lanĉitan en 2011 organizas la ĉeĥa Fondaĵo Partnereco favore al la Medio. Ĝia celo estas doni la atenton al malnovaj arboj, kiel esenca elemento de la natura kaj kiel kultura heredaĵo. La finalon de la eŭropa konkurso partoprenas la venkintoj de la landaj konkursetapoj. La organizanto de la konkurso en Pollando Klubo Gaja kreiĝinta lime de la 80-aj kaj 90-aj jaroj membrigas kelkcent personojn realigantajn programojn kaj kampanjojn, kiuj profundigas la komprenon de la rolo de la homo en ekosistemo.

El la elsendo 04.04.2017. Legas Tomek – 1’56”

--------------------------------------------------------------------------------

Rekorda eksporto de polaj nutraĵoj
[2017-04-04]
https://pola-retradio.org/2017/04/rekorda-eksporto-de-polaj-nutrajoj/

La Ĉefa Statistika Oficejo taksis la valoron de la eksporto de polaj nutraĵoj en 2016 je 24 miliardoj 182 milionoj da eŭroj. Temas pri la plej bona rezulto ekde nia membriĝo en la Eŭropa Unio. Al la Unio estis direktitaj 80 procentoj de niaj produktoj. La merkata valoro de polaj produktoj iom post iom estas komparata al la artikoloj produktataj en Okcidento. Por Pollando daŭre promesoplenaj estas ankaŭ la orientaj merkatoj de la arabaj landoj, Ĉinio, Vjetnamio kaj Japanio. Inter eksportataj varoj dominas la kortbirda viando. Malgraŭ la rekorda eksporto kompare al 2015 malkreskis saldo en la nutraĵspezoj. Ĝi egalis al pli ol 7 miliardoj da eŭroj kaj estis je preskaŭ 9 procentoj malpli alta ol unu jaron pli frue. Plej grandaj klientoj de polaj nutraĵoj estis germanoj, britoj, ĉeĥoj kaj ekster la Eŭropa Unio – Belorusio, Saŭda Arabio kaj Hongkongo.

El la elsendo 04.04.2017. Legas Tomek – 1’02”

--------------------------------------------------------------------------------

E_elsendo el la 04.04.2017
[2017-04-04]
https://pola-retradio.org/2017/04/e_elsendo-el-la-04-04-2017/

Podkasto: Ludu en nova fenestro | Elŝutu

La 638-a E-elsendo el la 04.04.2017 ĉe www.pola-retradio.org:

– Nia hodiaŭa antaŭmikrofona renkontiĝo kun Maciej Jaskot referencas al la 58-jariĝo de la unua profesia E-Redakcio en la historio de E-radiofonio, kreiĝinta en la strukturo de Pola Radio. Red. Maciej Jaskot venis al ĝi jam en ĝia lasta fazo, sojle de la transformiĝo de la publika programo al la podkasta Pola RetRadio. La akompana al ĉi tiu informo foto el 2006 prezentas de maldekstre la tiutempajn laborantojn kaj kunlaborantojn: Maciej Jaskot, Gabi Kosiarska, Barbara Pietrzak (la estro), Wojtek Usakiewicz, Milada Szwedo kaj Janusz Myzik. – Komencaj aktualaĵoj koncernas rekordan nutraĵeksporton de Pollando en 2016 kaj agnoskon de la 650-jara kverko „Józef” – la Eŭropa Arbo 2017. – La sciencbultena temo rilatas al la israelaj esploroj pri seriozaj sekvoj de manko de vitamino B1 (tiamino) ĉe suĉiinfanoj, kiuj estis nutritaj per lakto senigita de ĉi tiu vitamino kaj pri neceso de severa kontrolado de servataj al ili suplementoj de la patrina lakto. – Muzike akompanas nin Feri Floro per la kanzono „Vent’ printempa”. Ni memorigas ankaŭ la komponaĵon dediĉitan al la E-Redakcio de Pola Radio, komponitan kaj kantitan de nia pola aŭskultanto Andrzej Bach. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/watch?v=P5MKjj8Yp5s

--------------------------------------------------------------------------------

D-ro Maciej Jaskot kaj lia laboro en Pola Radio kaj Pola RetRadio
[2017-04-04]
https://pola-retradio.org/2017/04/d-ro-maciej-jaskot-kaj-lia-laboro-en-pola-radio-kaj-pola-retradio/

Nia hodiaŭa antaŭmikrofona renkontiĝo kun Maciej Jaskot referencas al la 58-jariĝo de la unua profesia E-Redakcio en la historio de E-radiofonio, kreiĝinta en la strukturo de Pola Radio. Red. Maciej Jaskot  venis al ĝi jam en ĝia lasta fazo, sojle de la transformiĝo de la publika programo al la podksta Pola RetRadio. El la elsendo 04.04.2017 – 9’52”

--------------------------------------------------------------------------------

Karesmaj altarkurtenoj
[2017-04-07]
https://pola-retradio.org/2017/04/karesmaj-altarkurtenoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 07.04.2017

--------------------------------------------------------------------------------

La plej granda en Eŭropo publika krucovojo
[2017-04-07]
https://pola-retradio.org/2017/04/la-plej-granda-en-europo-publika-krucovojo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 07.04.2017

--------------------------------------------------------------------------------

E_elsendo el la 07.04.2017
[2017-04-07]
https://pola-retradio.org/2017/04/e_elsendo-el-la-07-04-2017/

Podkasto: Ludu en nova fenestro | Elŝutu

La 639-a E_elsendo el la 07.04.2017 ĉe www.pola-retradio.org

– En nia programero Koninda Pollando ni informas pri la nunjare aldonitaj objektoj al la listo de la polaj historimonumentoj. – La komencaj kulturtemaj informoj referencas al la kultureventoj ligitaj kun la proksimiĝanta apogeo de la Karesma Periodo, t.e. la plej granda en Eŭropo publika krucovojo, kiu okazos la plej proksiman sabaton en Poznano (la okcidenta Pollando), kaj al la tn. Karesmaj Altarkurtenoj, kiuj en tiu periodo iam kovris la altarojn en la romkatolikaj preĝejoj. – La nunsemajnaj E-komunumaj informoj informas pri la lastĵauda libroprezento en Hispanio, en kiu gravan rolon de sekreta lingvo plenumis Esperanto; pri Zamenhofjara poŝtkarto eldonita de la Pola Poŝto. Pri simfonio Esperanto, kiu aŭdiĝos en la Podlaĥia Filharmonio la plej proksiman merkredon. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – La akompana al ĉi tiu programinformo foto (el la Interreto) prezentas la historian Karesman Altarkurtenon el la preĝejo en Orawka. – Nia elsendo estas aŭskultebla ankaŭ en jutubo pere de: https://www.youtube.com/watch?v=k3dhDmdOMbo

--------------------------------------------------------------------------------

10 novaj Monumentoj de historio
[2017-04-08]
https://pola-retradio.org/2017/04/10-novaj-monumentoj-de-historio/

Meze de marto 2017 estis enskribitaj 10 novaj objektoj sur la listo de la Historimonumentoj. Ĉi tiu titolo estas atribuata al objektoj kun aparta historia, scienca kaj arta valoroj, firmiĝinta en la ĝenerala konscio kaj havanta grandan signifon por la kultura heredaĵo de Pollando. La listo enhavas unuopajn objektojn kaj tutajn kompleksojn, kiuj spegulas la riĉon kaj variecon de la pola kultura heredaĵo.  Inter ili  estas la malnovurbaj kompleksoj, kulturpanoramoj, verkoj  de la defendoarkitekturo, batalkampoj, kanaloj, aritekturaj kompleksoj, klostraj kompleksoj. La listo establita en 1994 havas malferman karakteron kaj kun la novaj aktuale troviĝas en ĝi 70 objektoj. Ni mallonge parolu pri la nunjaraj aldonaĵoj. Inter ili troviĝas radiostacio en la urbo Gliwice. Temas pri la ligna emisituro en la suda Pollando. Pro sia alteco  de 111 metroj ĝi estas la plej alta ekzistanta ligna konstruaĵo en Eŭropo kaj la plej alta ligna emisituro en la mondo. Al la listo de historimonumentoj aldoniĝis en 2017 la evangelia-aŭsburga preĝejo de Sankta Spirito, difinata kiel Pacpreĝejo en la loko Jaworzno.  Ĝi  estis elkonstruita baze de la Vestfalia Traktato el 1648 finanta la 30-jaran militon. Ekde 2001 ĝi troviĝas en la listo de la monda Unesko-heredaĵo. En la listo troviĝas ankaŭ komplekso de la evangelia-aŭgsburga preĝejo de Sankta Triunuo en Świndica. La laŭvica historimonumento fariĝis la romkatolika preĝejo de la Vizito de Maria-Virgulino ĉe Elizabeta en la loko Klępsk. Temas pri la faktraba, ligna/masonita konstruaĵo el la limperiodo de la 16-a kaj 17-a jarcentoj, unu el la plej gravaj religiaj objektoj en la Centra Eŭropo. Kiel laŭvica historimonumento estis kalkulita la fera pendanta ponto por piedirantoj super la rivero Mała Panew en la loko Ozimek. Elkonstruita en 1827 ĝi estas la plej malnova en la kontinenta Eŭropo fera pendanta ponto konserviĝinta en origina formo. Sur la listo de histoimonumentoj troviĝas ekde la nuna jaro la rezideja arkitektura komplekso en la loko Rydzyna, kreiĝinta dank’ al la Leszczyński-familio en la 18-a jarcento. Al la listo de la polaj historimonumentoj estis aldonita katedralo de sanktaj Stanisław kaj Wacław en Świdnica, unu el la plej grandaj preĝejoj de la Malsupra Silezio. Ĝia 103-metra turo estas la plej alta en la tuta regiono kaj la kvina kosiderante la tutan landon. Inter la historimonumentoj  sur la listo ektroviĝis nunjare eĉ tri klostraj kompleksoj. La postbenediktana klostra komplekso la Sankta Kruco kaj devenantaj el la  antaŭkristana epoko ŝtonremparoj sur la altaĵo de Łysa Góra. Komplekso de la Benediktana Abatejo en Tyniec apud Krakovo el la 11-a jarcento.  La cisterciana abatejo en Wąchock el la fino de la 12-a jarcento. La ekzistanta de 23 jaroj kulturprotekta kategorio de historimonumento estas unu el la formoj protekti historiajn objektojn kun eksterordinara signifo por la historio kaj kulturo  de Pollando.  Ne pri ĉiuj nunjaraj objektoj ni parolis en niaj elsendoj. Pri kelkaj el ili ni felietonos en nia ciklo pri koninda Pollando.

El la elsendo 08.04.2017. Legas Barbara – 4’24”

--------------------------------------------------------------------------------

Solenaĵoj de Zamenhof-datreveno en Bialistoko
[2017-04-11]
https://pola-retradio.org/2017/04/solenajoj-de-zamenhof-datreveno-en-bialistoko/

Morgaŭ, t.e. la 12-an de aprilo en Bialistoko komenciĝos la oficialaj solenaĵoj de la 100-a mortodatreveno de la E-kreinto, Ludoviko Zamenhof. La tutmondan solenadon aŭspicias Unesko. Malgraŭ tio, ke la kreinto de Esperanto mortis la 14-an de aprilo 1917, pro la pasanta tiutage la Sankta Vendredo la bialistokaj aŭtoritatoj decidis inaŭguri la solenadojn  du tagojn pli frue. La 12-an do estos metitaj floroj kaj florkronoj antaŭ la monumento de la lingvokreinto kaj en la Zamenhof-Centro estos inaŭgurita ekspozicio de poŝtmarkoj kaj poŝtkartoj sub la titolo „Esperanto en filatelo”. Tiutage – kiel ni jam informis – la Pola Poŝto eldonos porokazan poŝtkarton. La kulimino de la porokazaj solenadoj en Bialistoko okazos meze de majo dum la Pola E-kongreso. Tiam estos lanĉita Esperanto-pola poezivolumeto de la bialistoka poeto Wiesław Kozanecki kaj la loka Centro de Ludoviko Zamenhof  prezentos ekspozicion bazitan sur la bildstrio „Doktoro Zamenhof”. Okazos krome urba ludo „Konatiĝu kun Bialistoko 2017. Laŭ la spuroj de Zamenhof”. Estis planitaj ankaŭ tri urbaj promenoj. Jam en aprilo eblos promeni laŭ la spuroj de la lingvokreinto,  kaj ĉi tiu promeno estas titolita „La Babelturo”. En julio la promeno sekvos la spurojn de „Esperantistoj en Bialistoko”, en decembro la promeno estas dediĉita al la temo „Vojo al lernejo”. Ĉiujn promenojn gvidos kompetentaj turismaj urbogvidantoj.

El la elsendo 11.04.2017. Legas Tomek – 1’42”

--------------------------------------------------------------------------------

La fumantaj gepatroj kaj risko de leŭkemio
[2017-04-11]
https://pola-retradio.org/2017/04/la-fumantaj-gepatroj-kaj-risko-de-leukemio/

La fumado de cigaredoj fare de patrino aŭ patro povas kaŭzi genetikajn mutaciojn ligitajn kun aperonta ĉe iliaj infanoj akuta limfa leŭkemio ALL. Jam pli fruaj esploroj elmontris dependecon inter la fumado, aparte fare de la patro kaj la risko de ALL. Nun la unuan fojon oni sukcesis identigi konkretajn genetikajn ŝanĝojn en tumoraj ĉeloj de infanoj suferantaj la malsanon. Sciencistoj el la Kalifornia Universitato en San Francisco ekzamenis la provaĵojn de tumoraj ĉeloj antaŭ ol komenci la kuracadon de 599 pacientoj. Iliaj gepatroj plenigis enketojn pri kutimoj ligitaj kun la cigaredfumado. Ĉirkaŭ du trionoj de la provaĵoj enhavis almenaŭ unu genetikan mutacion. Ili estis signife pli oftaj ĉe tiuj infanoj, kies patrinoj dum la gravedeco aŭ poste fumis. Ĉiuj kvin cigaredoj tage dum la gravedeco tradukiĝis al la 22-procenta kresko de la nombro de mutacioj. La sama kvanto de cigaredoj dum la mamnutrado estis laŭvice ligita kun la 74-procenta kresko de mutacioj.  La sama kvanto de fumataj cigaredoj de patrino aŭ patro antaŭ  la koncipiĝo de la infano ligiĝis kun ĉ. 8-procenta kresko de mutacioj. Tiu dependeco estis rimarkita plej klare ĉe infanoj malpli ol 6-jaraj. Kiel komentis en “Cancer Research” la esploraŭtoro doktoro Adam, la akiritaj rezultoj sugestas, ke la fumado fare de viro antaŭ la genero de infano ligiĝas  kun difektoj en DNA de spermo, kio povas konduki al pli granda kvanto de mutacioj ĉe infanoj en la frua fazo de ALL.

El la elsendo 11.04.2017. Legas  Barbara kaj Tomek – 1’50” <a

--------------------------------------------------------------------------------

La Sejmo omaĝis la memoron de Ludoviko Zamenhof
[2017-04-11]
https://pola-retradio.org/2017/04/la-sejmo-omagis-la-memoron-de-ludoviko-zamenhof/

Lastvendrede la pola Sejmo proklamis per aklamo la omaĝrezolucion lige kun la 100-a mortodatreveno de la kreinto de Esperanto. En la rezolucio estis memorigite, ke Ludoviko Zamenhof naskiĝis, kreskis kaj edukiĝis en la medio de la plurnacia socio de Bialistoko, kio inspiris lin krei la supernacian lingvon. „Li asertis,  ni legas en la teksto de la sejma rezolucio,  ke homojn dividas unuavice la lingva baraĵo, kiu elvokas konfliktojn kaj miskomprenojn. Li kredis, ke la E-ideo unuigos ne sole esperantistojn, sed fariĝos forto unuiganta ĉiujn homojn. Definitiva versio de Esperanto, konata en la hodiaŭa formo estis de li finita en 1885”. La rezolucio de la pola sejmo memorigas en sia vortumo, ke „en 2014 per la decido de la ministro pri kulturo kaj nacia heredaĵo la lingvo Esperanto estis enmetita en la Polan Liston de Namateria Kulturheredaĵo”. Ĝi konstatas: „En la 100-a mortodatreveno de Ludoviko Zamenof la Sejmo de Pola Respublika memorigas lian figuron kaj esprimas rekonon por liaj meritoj kaj atingaĵoj”.

El la elsendo 11.04.2017. Legas Maciek – 1’21”

--------------------------------------------------------------------------------

E_elsendo el la 11.04.2017
[2017-04-11]
https://pola-retradio.org/2017/04/e_elsendo-el-la-11-04-2017/

Podkasto: Ludu en nova fenestro | Elŝutu

La 640-a E-elsendo el la 11.04.2017 ĉe www.pola-retradio.org:

– Lastvendrede (la 7-an de aprilo 2017), la pola Sejmo proklamis la omaĝrezolucion lige kun la 100-a mortodatreveno de Ludoviko Zamenhof emfazante rekonon por liaj atingaĵoj kaj meritoj kaj reliefigante lian kredon, ke la E-ideo fariĝos forto unuiganta ne sole esperantistojn, sed ĉiujn homojn. Tio estas nia ĉefaktualaĵo. Ni informas krome pri la komenciĝontaj morgau oficialaj omaĝaj solenaĵoj lige kun Zamenhof-Jaro en Bjalistoko. Tiujn ĉi aktualaĵojn akompanas fragmente la poemo de Zamenhof „Ho, mia kor’” en la kantoformo en la plenumo de Neida Barros Reĝo. – Per la sciencbultena temo ni referencas al la esploroj pri la fumado de la geapatroj, kiu povas kaŭzi genetikajn mutaciojn ligitajn kun aperonta ĉe iliaj infanoj akuta limfa leŭkemio, ALL. – En la literatura segmento ni prezentas la 54-an fragmenton de la romano „Quo Vadis” de la pola Nobel-premiito, Henryk Sienkiewicz en la E-traduko de Lidia Zamenhof. La aktualaĵoj kaj la scienbultena temo estas paralele legeblaj kaj aŭskulteblaj en la koncernaj rubrikoj de nia paĝo. La informon akompanas foto de Ludoviko Zamenhof. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Paska Beethoven-Festivalo en Varsovio
[2017-04-14]
https://pola-retradio.org/2017/04/paska-beethoven-festivalo-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 14.04.2017

--------------------------------------------------------------------------------

Paska prezento en la Filio de la Nacia Muzeo en Krakovo
[2017-04-14]
https://pola-retradio.org/2017/04/paska-prezento-en-la-filio-de-la-nacia-muzeo-en-krakovo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 14.04.2017

--------------------------------------------------------------------------------

E_elsendo el la 14.04.2017
[2017-04-14]
https://pola-retradio.org/2017/04/e_elsendo-el-la-14-04-2017/

Podkasto: Ludu en nova fenestro | Elŝutu

La 641-a E_elsendo el la 14.04.2017 ĉe www.pola-retradio.org

– Signifan parton de nia hodiaŭa elsendo, aŭdiĝanta en la tago de la 100-a mortodatreveno de Ludoviko Zamenhof, okupas ligitaj kun la datreveno kaj Zamenhof-Jaro informoj. – Ni referencas – riĉe citante – al la 680-a numero de Gazetaraj Komunikoj, kiu hodiaŭ aperis sub la titolo „La vivoverko de Zamenhof daŭre inspiras, 100 jarojn post lia morto”. – Ni prezentas fragmenton el la fino de la 21-a ĉapitro de la libro de Marjorie Boulton „Zamenhof – aŭtoro de Esperanto”. Ĝi estas dediĉita al la lastaj vivomomentoj de la lingvokreinto. – Ni informas pri la plej proksimaj eventoj, kiuj okazas lige kun la datreveno kaj Zamenhof-Jaro en Berlino kaj Roterdamo. Zamenhof-omaĝo en Berlino okazos la plej proksiman semajnfinon inter la 21-a kaj la 23-a de aprilo 2017 ( http://esperantoland.org/zo/ ). La Malferma Tago de la CO de UEA la 29-an de aprilo ankaŭ i.a. omaĝos la 100-an mortodatrevenon de Ludoviko Zamenhof. – La komencaj kulturkronikaj informoj rilatas al la Paska Beethoven-Festivalo hodiaŭ finiĝanta en Varsovio kaj al la porokaza Paska prezento en la Filio de la Nacia Muzeo en Krakovo. Tiuj ĉi informoj estas paralele legeblaj kaj auskulteblaj en la koncerna rubriko de nia paĝo. – La akompana al ĉi tiu programinformo foto estis farita hodiaŭ antaŭtagmeze ĉe la tombo de Ludoviko Zamenhof en la Juda Tombejo en Varsovio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Laŭvicaj 10 poloj inter Justuloj inter la Nacioj de la Mondo
[2017-04-19]
https://pola-retradio.org/2017/04/lauvicaj-10-poloj-inter-justuloj-inter-la-nacioj-de-la-mondo/

Laŭvicaj 10 poloj estis postmorte honoritaj per la medalo Justulo inter la Nacioj de la Mondo atribuata de la jerusalema Instituto Yad Vashem pro helpo donata al judoj dum la 2-a mondmilito. Temas pri Florentyna Józefa Krzeszewski kaj ŝia filino  Florentyna Danuta, Aniela kaj Roman Lipski, Zofia Modzelewska, Tadeusz Stępniewski, Natalia Tomczak, Helena kaj Bolesław Topolewski kaj ilia filino Antonina. La peton distingi koncernan personon povas direkti saviĝintoj aŭ iliaj parencoj. La distingo estas titolo honora kaj la distingitoj povas klopodi pri akiro de honora civitaneco de Israelo. Laŭ pritakso de historiistoj almenaŭ kelkcent mil poloj, same plenkreskuloj kiel ankaŭ infanoj diversmaniere donis dum la 2-a mondmilito helpon al judoj,  pro kio minacis la mortopuno. La nombron de la savitaj judoj oni taksas je kelkdek mil. Poloj helpadis individue kaj kadre de la konspira agado en la strukturoj de la Pola Konspira Ŝtato, inkluzive de la Konsilio por Helpi Judojn „Żegota”. 6706 poloj ricevis la medalon Justulo inter la Nacioj de la Mondo.

El la elsendo 19.04.2017. Legas Krystyna – 1’25”

--------------------------------------------------------------------------------

Lux Veritatis kun novaj atestoj pri helpo de poloj al judoj
[2017-04-19]
https://pola-retradio.org/2017/04/lux-veritatis-kun-novaj-atestoj-pri-helpo-de-poloj-al-judoj/

Pli ol 70 jaroj pasis post la finiĝo de la 2-a mondmilito. La atestantoj de la tiamaj eventoj forpasas. Ne ĉesas mensogaj kaj kalumniaj ekscesoj kulpigantaj polojn pro la krimoj de germanoj kontraŭ judoj sur la pola teritorio. Samtempe la historia kononivelo de junaj personoj estas tre malalta. Manko de historia konscio negative influas la pritakson de la nuntempo kaj komprenon de internaciaj rilatoj en la mondo. Por kontraŭstari tion la Fondaĵo Lux Veritatis entreprenis kampanjon por akiri kaj pridokumenti la nepublikigitajn atestojn de la savhelpo de poloj donata al la najbaraj judoj dum la 2-a mondmilito. Aktuale la Fondaĵo posedas ĉirkaŭ 40 mil novajn atestojn, inkluzive de pli ol 8 kaj duona mil video- kaj sonregistroj.  La establita de ĝi Instituto „Memoro kaj identeco” pridokumentas, prilaboras kaj verkonforimigas ĉiujn novajn atestojn de tiu ĉi helpo akirataj de individuaj personoj kaj sekve de esplorlaboroj en arkivoj. La provizojn de la Instituto povos utiligi la landaj institucioj, unuavice ligitaj kun la scienco, edukado, kulturo kaj arto. Por la esplorbezonoj de eksterlandaj institutoj dokumentoj estos tradukataj en la hebrean, anglan kaj germanan lingvojn.

El la elsendo 19.04.2017. Legas Milada – 1’49”

--------------------------------------------------------------------------------

Progrmo protektanta mevojn kaj ŝternojn
[2017-04-19]
https://pola-retradio.org/2017/04/progrmo-protektanta-mevojn-kaj-sternojn/

En Pollando komencis funkcii programo protektonta mevojn kaj ŝternojn kontraŭ vulpoj kaj vizonoj realigata de la Tutlanda Societo Protektanta Birdojn sur la insulo en la minejo Wójcice – la ĉefa kovejo de mevoj kaj ŝternoj en la sudokcidenta Pollando. La rabemo estas natura procezo kaj nedisigebla elemento de interrilatado inter la specioj, tamen pro la agado de homo la influo de rabobestoj je siaj viktimoj estas kelkfoje neproporcie granda. Kiel ekzemplo povas servi dinamika kresko de vulpopopulacio sekve de la aplikado de konraŭrabiaj protektiloj aŭ ĉeesto de invadaj specioj, kiel vizono – enpenetrigita en la medion fare de homo – kiu dekumas la originajn birdospeciojn. Aparte minacitaj estas birdoj nestantaj surtere en grandaj kovokolonioj, kiel mevoj kaj ŝternoj. Unu el la gravaj en la regiona skalo iliaj kovokolonioj troviĝas sur insulo de la akvoreceptaklo de Nysa. Dum certaj jaroj nestas tie pli ol du mil kovoparoj de ridmevo, ĝis 70 paroj de hirundaj ŝternoj, kaj ĝis 10 kovoparoj de nigrakapaj mevoj. Laste en 2016 estis notita tie alta nivelo de rabodamaĝa efikado de vulpo kaj vizono, kiu forte dekumis la kvanton de la kovantaj birdoj. La menciita projekto celas limigi tiun specidetruan efikadon de rabobestoj i.a.  per de la instalado de kontraŭrabobestaj bariloj.

El la elsendo 19.04.2017. Legas   Tomek – 1’33”

sc_tm_programo protektonta mevojn kaj sternojn_01’33”

--------------------------------------------------------------------------------

Feliĉemfaza rideto de Gioconda
[2017-04-19]
https://pola-retradio.org/2017/04/felicemfaza-rideto-de-gioconda/

La itala sciencistino, Emanueala Liaci laboranta en la universitata medicina centro en la germana Friburgo konkludis, ke la rideto de Gioconda sur la pentraĵo de Leonardo da Vinci emfazas feliĉon. Ŝi ekzamenis la reagojn de grupo de volontuloj por konstati, kiel la cerbo deĉifras emociojn rigardante unu el la plej konataj, sed samtempe misteraj mienoj. Konklude ŝi ne konstatis ambiguecon nek misterecon en la vizaĝesprimo de Gioconda, sed feliĉon kaj kontenton. Juergen Kornmeier kunordiganto de la esplorgrupo ne kaŝas surprizon, ke Mona Lisa estas senescepte perceptata kiel feliĉa, kio kontestas la ĉi-rilatajn  asertojn de arthistoriistoj.   Por malĉifri la rideton de Gioconda sciencistoj prezentis al la volontuloj la verkon de da Vinci kaj krome ĝiajn ok iom  modifitajn versiojn. Tiuj modifoj konsistis  en tio, ke la buŝanguloj de Gioconda estis iom kurbigitaj supren aŭ malsuprenon, por ke ŝi havu pli feliĉan aŭ malpli gajan vizaĝesprimon. Preskaŭ 100-procente volontuloj elmontris la orignalon kaj kvar aliajn variantojn kun pozitiva vizaĝesprimo kiel esprimon de feliĉo, farante tiun rekonon pli rapide ol kaze de mienoj esprimantaj la malĝojon. Kvazaŭ nia cerbo emus pli rapide rekoni la pozitivan vizaĝesprimon. La alia eksperimento konsistis [ne konstatis] en tio, ke oni prezentis al la volontuloj la originalon kun 7 modifitaj versioj esprimantaj pli da melankolio. Ĉiuj estis agnoskitaj kiel malĝojaj. Konklude  – la esplorrezultoj emontras, ke nia percepto de tio, ĉu io estas malgaja aŭ feliĉa ne estas absoluta, sed adaptiĝas tre rapide al la kunteksto. Pri la esploroj informis „Scientific Reports”.

El la elsendo 19.04.2017. Legas   Gabi – 2’24”

sc_gk_kion signifas la rideto de Gioconda_02’24”

--------------------------------------------------------------------------------

La 74-adatreveno de ribelo en la varsovia getto
[2017-04-19]
https://pola-retradio.org/2017/04/la-74-adatreveno-de-ribelo-en-la-varsovia-getto/

Hodiaŭ pasas la 74-a datreveno de la eksplodo de ribelo en la Varsovia Getto reage je la kampanjo de Heinrich Himmler definitive ĝin likvidi. Li estis unu el la ĉefestroj de la hitlera Germanio, respondeculo pri ekstermo de la eŭropaj judoj. En la varsovia getto restis tiam ĉirkaŭ 50-70 mil judoj – kompare al preskaŭ 500 mil en ĝia disflora fazo. Ekde la unuaj tagoj la defendantoj de la getto ricevis militistan helpon de la polaj konspiraj formacioj, i.a. Landa Armeo. La ribelo falis post neplena monato. En ĝia fina akordo Jürgen Stroop ordonis eksplodigi Grandan Sinagogon kaj deklaris likvidon de la juda loĝkvartalo en Varsovio. Hodiaŭ omaĝe al la datreveno pli ol mil volontuloj disdonas sur la straroj de Varsovio 100 mil paperajn jonkvilojn. Ĉi tiu kampanjo organizata de la Muzeo pri Historio de Polaj Judoj celas flegi la memoron pri la ribelo en la varsovia getto. Jonkvilo simbolas la memoron pri la eventoj de antaŭ 74 jaroj dank’ al  Marek Edelmann, la lasta gvidanto de la insurekcio, kiu ĉiujare en la datreveno antaŭ la monumento de Getto-herooj estis metanta florbukedon el flavaj jonkviloj.  Al la memorkampanjo aliĝis ĉirkaŭ mil lernejoj, bibliotekoj kaj kulturinstitutcioj el la tuta lando kaj eksterlandaj parneroj el Usono, Germanio, Danlando kaj Israelo. Porokaza muralo ekzistonta ĝis la 23-a de aprilo kreiĝis ĉe la metroostacio Centrum. Okaze de la datreveno La Soci-kultura Societo de Judoj en Pollando organizas omaĝan solenaĵon antaŭ la Monumento de Getto-herooj.

El la elsendo 19.04.2017. Legas Milada – 0’59”

--------------------------------------------------------------------------------

E_elsendo el la 19.04.2017
[2017-04-19]
https://pola-retradio.org/2017/04/e_elsendo-el-la-19-04-2017/

Podkasto: Ludu en nova fenestro | Elŝutu

La 642-a E-elsendo el la 19.04.2017 ĉe www.pola-retradio.org:

– Hodiaŭ ni memorigas la februaron simpozion okazintan kadre de la februara Interlingvistika Sesio en Poznano dediĉitan al la temo „Lernanto en la lingvolerna procezo”. Ni prezentas la 1-an parton de la prelego de Przemysław Grzybowski titolita „Ankaŭ vi estas Fremdulo. Problemoj de interkultura edukado”. – La komencaj aktualaĵoj referencas al la 74-a datreveno de ribelo en la varsovia getto, al 10 novaj poloj postmorte distingitaj per la medalo de Yad Vashem Justuloj inter la Nacioj de la Mondo; al 40 mil nekonataj ĝis nun atestoj pri la helpado de poloj al judoj dum la 2-a mondmilito, kiujn kolektis la Fondaĵo Lux Veritatis. – La sciencbultena temo traktas apartan protektoprogramon de mevoj kaj sturnoj kontraŭ trudbestoj kaj science eksplikas, kio kaŝiĝas malantaŭ la rideto de Gioconda. La aktualaĵoj kaj la scienbultenaj temo jestas paralele legeblaj kaj aŭskulteblaj en la koncernaj rubrikoj de nia paĝo. Muzike akompanas nin Manuel per la kanzono „La fremdulo” el lia KD „MIrindaĵoj”. La programinformon akompanas foto liganta al la varsoviaj solenaĵoj omaĝe al la 74-a datreveno de la ekslplodo de ribelo en la varsovia getto. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Originalaj biciklaj rakoj en Krakovo
[2017-04-21]
https://pola-retradio.org/2017/04/originalaj-biciklaj-rakoj-en-krakovo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 21.04.2017

--------------------------------------------------------------------------------

Preparoj al la festivalo „Chopin kaj lia Eŭropo”
[2017-04-21]
https://pola-retradio.org/2017/04/preparoj-al-la-festivalo-chopin-kaj-lia-europo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 21.04.2017

--------------------------------------------------------------------------------

Koninda Pollando: Pobiedziska [pobieĝiska]
[2017-04-21]
https://pola-retradio.org/2017/04/koninda-pollando-pobiedziska-pobiegiska/

La nederlanda Haaren, la germana Marktheidenfeld, la franca Montfort-sur-Meu, la sveda Vaxjo kaj la belorusa Korelicze estas la partneraj urboj aŭ komunumoj de la urbo al kiu ĉi-semajne ni dediĉas nian felietonon. Pobiedziska en la distriko de Poznano (la okcidenta Pollando) troviĝas laŭe de la Piast-dinastia itinero inter Poznano kaj la unua ĉefurbo de Pollando, Gniezno. Pro sia situo ĉe tiom grava komerca kaj trafika vojo ĝi apartenas al la atestantoj de la kreiĝo de la pola ŝtato. Kiam oni preterveturas la urbon ekzemple trajne ĝi ne aparte kaptas la atenton. La rigardon tamen altiras la apudurbeta subĉiela muzeo de miniaturaj historiaj objektoj. Pri tio ni rakontos pli detale alifoje, ĉar tiaj parkoj kun miniaturaj objektoj estas en Pollando dek kelkaj. Hodiaŭ ni tamen restu en Pobiedziska pro ĝia interesa historia pasinteco. Laŭ la loka tradicio la Piast-dinastia princo Kazimiro Renoviganto en 1048 donis al malgranda setlejo nomon, kiu deriviĝas de la vorto  >pobieda< (la venko). Tio ligiĝis kun la venka batalo de la princo kontraŭ la ribelanta adminsitranto de Mazovio-provinco, Masław [masŭaf]. Pobiedziska apartenas al la plej fruaj urboj de la Poznana Provinco, ĉar princo Przemysł (pŝemisŭ) la 1-a atribuis al ĝi la urborajtojn jam en 1257. Tiam okazis la laŭplana elkonstruo de la urbo, kiu sub la nomo Pobodis aperis en latinlingva dokumento (1278) subskribita de la pola princo Bolesław (bolsŭaf) kaj Przemysł. Laŭ la fontoj el la 1-a duono de la 14-a jarcento la urbo floris tiam kaj la burĝoj riĉiĝadis pro la metiproduktado kaj komerco. Tamen en 1331 teŭtonoj prirabis kaj  detruis la urbon, kio nur por mallonge ĉesigis ĝian ekonomian kaj infrastrukturan evoluon. La urbon ofte estis vizitanta reĝo Vladislavo Jagelo. En 1418 li bonvenigis tie ĉi delegacion revenantan post la koncilio en Konstanco, en 1423 la reĝo fondis la preĝejon de S-ta Spirito kaj hospitalon por la mizeruloj. Pri la riĉeco de la urbo atestas la fakto, ke dum la regado de Kazimiro Jagelonido dum la 13-jara milito Pobiedziska sendis helpe al Malbork 15 armitajn soldatojn dum la ĉefurba Gniezno ne multe pli, ĉar 20. En 1513 Pobiedziska ricevis la privilegion organizi ĉiuĵaŭdajn bazarojn kaj foriron la 24-an de marto. Tiu etapo de la ueboevoluo estis stopita meze de la 16-a jarcento pro du grandaj incendioj, epidemio de kolero kaj la sveda invado. Nur fine de la 17-a jarcento okazis la refloro pro la alveno de novaj setliĝantoj kaj ilia evoluiga laboro. La t.n. norda milito (1700-1721) denove bremis la evoluon. Sed fine de la milito  venis novaj setliĝantoj, kiuj stimulis la evoluon de la urbo kaj metioj. Pli-malpli 70 jarojn poste ĉi tiun prosperoperiodon kaj la ĝojeŭforion pro la proklamo de la 3-Maja Konstitucio (1791) finis la tria dispartigo de Pollando inter Rusio, Prusio kaj Austrio (1795). La urbon eniris la prusaj milittrupoj. Laŭ la farita tiam homregistro evidentiĝis, ke en Pobiedziska estis 156 domoj enloĝataj de 791 persnoj. Funkciis 106 metiistaj staplejoj, du drinkejoj kun tranokteblo, tri akvomuelejoj kaj du lernejoj. Ĉiuj stratoj estis pavimitaj kaj la urbajn aŭtoritatojn reprezentis 11 oficistoj. En la periodo de la anekso la loĝantaro de Pobiedziska brave batalis favore al poleco entreprenante diversajn iniciatojn, kiel establon de Agronomia Rondo, kies ĉefa celo estis disvastigi la agrikulturan scion kaj helpi al malpli grandaj mastrumejoj. Menciinda estas  la establo de Agrikulturista-Komerca Kooperativo Rolnik (1908)  kaj pli frue (1905) de Popola Banko. Aktivis patriotaj scietoj, kiel Gimnastika Societo “Falko”, Societo de Popolaj Legejoj, La Kantorondo de B. Dembiński, Katolika Societo de Laboristoj kaj Societo de Industriistoj. Fine de decembro 1918 (fine de la 1-a mondmilito) la loĝantoj de Pobiedziska spontane komencis transprenadi la povon el la manoj de germanaj oficistoj, senarmigi germanajn policistojn. Jam en la komenco de la sekva jaro Pobiedziska direktis defende por la urbo Inowrocław la unuan insurgentan taĉmenton. Baldaŭ la insurgentaj taĉmentoj transformiĝis en armeotrupojn. La intermilita jardudeko ligiĝis kun la paŭperiĝo de la loĝantaro kaj la senlaboreco reliefigis kontrastojn kaj vekis socian malkontenton. Samtempe en Pobiedziska kreiĝis gardejo, pafejo, sportoplaco, estis aranĝita plaĝo kaj haveneto ĉe la Lago Biezdruchowo. Estis elkonstruita la urbodomo, la kontraŭtempesta kanalizo. La ĉefaj stratoj ricevis platforman pavimon. Antaŭ 1939 en Pobiedziska loĝis 4255 personoj inkluzive de 157 germanoj kaj 4 judoj. En la urbo funkciis 70 metiejoj laj 67 vendejoj. La 30-an de aŭgusto oni mobilizis ĉ. 220 rezervajn soldatojn, kiuj poste kiel sovetuniaj ostaĝoj estis murditaj en Katyń. La 13-an de aprilo 1939 la urbon enveturis Wermacht-trupoj, kiuj helpe de  germanaj loĝantoj de Po iedziska komencis enpraktiigi la politikon de teroro kaj ekstermado en la formo de ekskloĝigoj, forsendado al germanaj koncentrejoj, verdikatado de mortopunoj kaj  malliberigado. Post la milito Pobiedziska evoluis tre lame. Nur meze de la 70-aj jaroj de la 20-a jarcento sentiĝis ekonomia vigliĝo, kiun procezon akcelis la transfomiĝoj post la 1990-a jaro. Kiel dirite en la komenco unu el la atrakciaĵoj de Pobiedziska estas unu el dek kelkaj en Pollando la subĉiela parko de miniaturaĵoj inaŭgurita en majo 1998 kiam la urbo solenis sian 950-jariĝon. Sur ĝia tereno troviĝas 100 miniaturaj konstruaĵoj el la Piastdinastia Intinero de Poznana Provinco. Ili ĉiuj laŭ la skalo 1:20 estis faritaj el firmaj materialoj, iuj fragmentoj eĉ el materialoj identaj kun la originalo. La baza funkcio de la subĉiela muzeo de miniaturaj objektoj estas refiefigi la spacan strukturon de la Piastdinastia Itinero en ĝia nuntempa, sed ankaŭ parte historia formo, la procezon de la setliĝado kaj la formiĝadon de la pola ŝtato.

El la elsendo 21.04.2017. Legas Barbara – 8’51”

--------------------------------------------------------------------------------

E_elsendo el la 21.04.2017
[2017-04-21]
https://pola-retradio.org/2017/04/e_elsendo-el-la-21-04-2017/

Podkasto: Ludu en nova fenestro | Elŝutu

La 643-a E_elsendo el la 21.04.2017 ĉe www.pola-retradio.org

– La felietono pri koninda Pollando kondukas nin al la okcidenta Pollando, al la urbo Pobiedziska. Ĝia interesa historio ligiĝas kun la komencoj de la pola ŝtato kaj unu el la nunaj atrakciaĵoj estas la subĉiela muzeo de historiaj miniaturaĵoj. Al ĝi ni nur aldudas, sed foto pri ĝi akompanas nian programinformon. – La komencaj kulturkronikaj informoj koncernas interesan iniciaton de Krakovo, kies biciklaj rakoj imitas la skribstilon de la mortinta antaŭ 100 jaroj pola dramverkisto kaj pentristo Stanisław Wyspiański. Nia sekva informo ligiĝas kun la jam venintaj informoj pri la plenintensaj preparoj al la festivalo „Chopin kaj lia Eŭropo”, kies laŭvica eldono okazos aŭguste en Varsovio. – En la E-komunuma segmento ni informas pri la pasintsemajna BEL-konferenco dum kiu oni i.a. omaĝis la memoron de Ludoviko Zamenhof. Dum la sekva semajnfino la omaĝa konferenco dediĉita al la kreinto de Esperanto okazos en Varsovio. – Fine ni renkontiĝas en mallonga leterkesta programero. – La kulturkronikaj informoj kaj felietono estas paralele aŭskulteblaj kaj legeblaj en la unuopaj paĝoj de nia retejo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Pollando dum la foiro en Hanovro
[2017-04-25]
https://pola-retradio.org/2017/04/pollando-dum-la-foiro-en-hanovro/

En Hanovro inter la 24-a kaj la 28-a de aprilo nunjare okazas Internacia Foiro de Novumaj Industriaj Teknologioj,  Hannover Messe 2017. Nunjare Pollando estas ĝia partnero sub la devizo Smart means Poland. Lastdimanĉe la Foiron komune inaŭguris la pola ĉefministro Beata Szydło kaj la germana kanceliero Angela Merkel. La polan registaran delegacion reprezentis krom la ĉefministro, vicĉefministro, ministro pri evoluo kaj financoj Mateusz Mazowiecki kaj vicĉfministro, ministro pri la scienco Jarosław Gowin. Kiel atentigis Mateusz Mazowiecki la polaj firmaoj demonstras modernajn teknologiojn, kiuj ĝis nun ne vekis asociaciojn pri Pollando. Samtempe polaj firmaoj firme partoprenas la ekonomian evoluon de multaj renomaj internaciaj  entreprenoj. Krom prezentiĝo de ĉirkaŭ 200 polaj firmaoj  dum la foiro eblas konatĝi kun 27 polaj teknologiaj konceptoj pretigitaj de polaj sciencaj institutoj kaj polaj invenstistoj. Pollando la unuan fojon estas strategia partnero de tion granda evento.

El la elsendo 25.04.2017. Legas Milada – 1’30”

--------------------------------------------------------------------------------

Mielo – dolĉa kuracilo
[2017-04-25]
https://pola-retradio.org/2017/04/mielo-dolca-kuracilo/

Mielo ne estas sole la nutroprodukto. Multaj personoj uzas ĝin en la ĉiutaga dieto, krome ankaŭ propolison aŭ polenon.  Entuziasmuloj akcentas, ke aparte nun, kiam signife malkreskas la kvalito de nutraĵoj estas konsilinde kompletigi la menuon per abeldevenaj produktoj, kiuj fortigas sanreziston, nutras, fajnigas metabolon kaj efikas profilakte. Mielo efikas bonege kiel kosmetikaĵo, pri kio oni sciis jam en la antikva Egipto kaj Romio. Mielo estis aplikata por konservi junecon, sanan haŭton kaj harojn. La fama Kleopatro aplikis ĝin por siaj laktobanadoj.  La enestanta en mielo glukozo rekte nutras histojn kaj efikas renovige. Ĝenerale oni scias ankaŭ pri kuracado per mielproduktoj, kio estas difinata kiel apiteratio. Mielo, propoliso kaj poleno estas utiligata kiel bazo por apartigi farmakologiajn frakciojn, fundamentantajn poste medikamentojn. Laŭ ekspertoj ĝi povas helpi ankaŭ en la kuracado de senfekundeco. Mielon kaj aliajn produktojn eblas uzi praktive senlimige, ĉar preparaĵojn bazitajn sur la abelproduktoj ne eblas trouzi. Oni rekomendas uzi mielon en ĝia natura formo kaj temperaturo sen varmigado. Laŭ pola endikrinlogo kaj ginekologo, d-ro Arkadiusz Kapliński aparte savfavora estas poleno kaj abelpano, tio estas poleno fermentita ene de abelujo. Li elmontras ilin kiel faktoron, kiu povas helpi dum la gravedeco, procedoj kondukantaj al gravediĝo aparte ĉe virinoj, kiuj frontas generoproblemojn, estas altaĝaj, aŭ suferis aborton.

El la elsendo 25.04.2017. Legas   Barbara kaj Tomek – 1’50”

sc_bp_tm_Miel ciel sanfavora_01’50”

--------------------------------------------------------------------------------

Obezeco,  ne sole kosmetika difekto
[2017-04-25]
https://pola-retradio.org/2017/04/obezeco-ne-sole-kosmetika-difekto/

La unua semajnfino de aprilo 2017 venigis al Poznano (la okcidenta Pollando) ekspertojn por la 5-aj Tutlandaj Tagoj de Obezeco. La kunvenintaj specialistoj postulis, ke obezologio fariĝu aparta medicina specializo, ĉar kiel ili substrekis, temas pri serioza malsano kaj neniu kosmetika difekto. En Pollando la problemo de obezeco, inkluzive de triagrada obezeco, difinata kiel grandega, koncernas preskaŭ 700 mil personojn. La obezecon de la 1-a, 2-a kaj 3-a gradoj suferas en Pollando 27 procentoj de la socio, kaj aldonante personojn kun diagnozita superpezo temas entute pri preskaŭ 70 procentoj de poloj. Kuracistoj kaj specialistoj okupiĝantaj pri la problemo venintaj al  Poznano atentigis, ke obezeco estas tiel nomata senbrua mortiganto, kaj la kuracado de la sekvoj de obezeco estas multe pli kosta ol la kuracado de la malsano mem. Kiel sekvo de obezeco aperas diabeto, la supertensio, skleroto. Obezeco favoras ankaŭ tumorojn. Laŭ profesoro Paweł Bogdański el la Subinstituto pri Edukao kaj Kuracado de Obezeco kaj Metabolaj Pertruboj de la Medicina Universitato en Poznano la socio devas forgesi pri la difino „kosmetika difekto”, forigebla dank’ al mirakla dieto, sed oni devas trakti ĝin kiel seriozan kaj longiĝan malsanon, kiu mortigas ĉiam pli da personoj.  La solvo de la afero ne estas aparta defio por la pola medicio, sed por la medicino en la tuta Eŭropa Unio kaj eĉ en la tuta mondo. Ne sengrava estas la fakto, ke obezeco sendepende de la aĝo malaltigas la vivkvaliton.

El la elsendo 25.04.2017. Legas   Barbara kaj Tomek – 1’53”

sc_bp_tm_Trakti obezecon kiel malsanon_01’53”

--------------------------------------------------------------------------------

E_elsendo el la 25.04.2017
[2017-04-25]
https://pola-retradio.org/2017/04/e_elsendo-el-la-25-04-2017/

Podkasto: Ludu en nova fenestro | Elŝutu

La 644-a E-elsendo el la 25.04.2017 ĉe www.pola-retradio.org:

– Hodiaŭ ni memorigas la februaron simpozion okazintan kadre de la februara Interlingvistika Sesio en Poznano dediĉitan al la temo „Lernanto en la lingvolerna procezo”. Ni prezentas la 2-an, samtempe la lastan parton de la prelego de Przemysław Grzybowski titolitan „Ankaŭ vi estas Fremdulo. Problemoj de interkultura edukado”. – La komencaj aktualaĵoj referencas al la ĉeesto de Pollando dum la renoma Hanovra Foiro 2017; ni informas krome pri la interreta opinisondado de eŭropaj junuloj, kiuj deklaras sin en plimulto por naciaj ŝtatoj. – La sciencbultenaj temoj rilatas al la serioza problemo en Pollando kaj entute en la nuntempa mondo – la obezeco;

Pri salubraj proprecoj de mielo oni scias ĝenerale, evidentiĝas ke mielo povas helpi koncerne generoproblemojn. La aktualaĵoj kaj la scienbultenaj temoj estas paralele legeblaj kaj aŭskulteblaj en la koncernaj rubrikoj de nia paĝo. Muzike ni memorigis la malnovan varsovian kanton pri somera vidvo en la plenumo de aktoro kaj esperantisto, Andrzej Tomecki. Aldonendas, ke ĉiujn tekstojn de lia repertuaro tradukis en Esperanton Andrzej Pettyn. La programinformon akompanas foto referencanta al la unua aktualaĵo, Pollando kiel la nunjara partnero de Hannover Messe 2017. Ĉefministro Beata Szydło kaj kanceliero Angela Merkel lastdimanĉe inaŭguras la Foiron. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 27.04.2017
[2017-04-27]
https://pola-retradio.org/2017/04/e_elsendo-el-la-27-04-2017/

Podkasto: Ludu en nova fenestro | Elŝutu

La 645-a E_elsendo el la 27.04.2017 ĉe www.pola-retradio.org

– Hodiaŭ ni proponas referenci al arkiva felietono, kiu kondukas nin tra la kuraclokoj de la sudokcidenta Pollando. – La komencaj kulturkronikaj informoj rilatas al la nova sezono en la relative nova turisma atrakciaĵo de Pollando, la varsovia Parko de Fontanoj, en kiu inaŭguro 2017 komenciĝos en la unuaj tagoj de majo. Eĉ ĝis septembro inkluzive en Lodzo eblas rigardi tre interesan ekspozicion pri batikoj el Javo, kiu funkcias en la tiea Muzeo de la Teksado. – En la E-komunumaj informoj ni memorigas pri la Zamenhof-omaĝa konferenco en Varsovio kaj Zamenhof-omaĝa programo de la Malferma Tago en Roterdamo disvolviĝantaj ĉi-semajnfine, respektive sabate. Krome ni informas pri la Zamenhof-omaĝa evento okazinta en la ĉefurbo de Brazilo, en kunlaboro kun la pola ambasado. Ligante al „Libera Folio” ni liveras informojn pri la nuna stato de la apo „Amikumu”. – La kulturkronikaj informoj estas paralele aŭskulteblaj kaj legeblaj en la koncerna rubriko de nia retejo. – Hodiaŭ per sia kanto akompanis nian programon Remigiusz Kossakowski, kiu plenumas la poemon de Ludoviko Zamenhof „Ho, mia kor’”, ni memorigas fragmente la kanzonon de Dirce Sales „Esperanto estas nun”. – La akompana al ĉi tiu programinformo foto prezentas scenon el spektalo en la Parko de Fontanoj en Varsovio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La varsovia Parko de Fontanoj
[2017-04-27]
https://pola-retradio.org/2017/04/la-varsovia-parko-de-fontanoj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 27.04.2017

--------------------------------------------------------------------------------

Ekspozicio pri batikoj el Javo en la Muzeo de la Teksado en Lodzo
[2017-04-27]
https://pola-retradio.org/2017/04/ekspozicio-pri-batikoj-el-javo-en-la-muzeo-de-la-teksado-en-lodzo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 27.04.2017

--------------------------------------------------------------------------------

Junaj eŭropanoj por la nacia identeco
[2017-04-28]
https://pola-retradio.org/2017/04/junaj-europanoj-por-la-nacia-identeco/

Laŭ la gvidataj de kelkaj monatoj esploroj de la Eŭropa Unio de Emisiantoj (EBU) kunlabore kun la germana opinisonda instiituto Sinus junaj eŭropanoj unuavice deklaras sin por la nacia kaj loka identeco. En la internacia projekto  „Generation What” la senton aparteni al Eŭropo esprimis nur 11 procentoj de la ekzamenitoj. 31 procentoj unuavice sentas la ligon kun la mondo kaj 30 procentoj ligon kun sia regiono aŭ loĝloko. 27 procentoj de eŭropaj junuloj deklaris, ke plej forte identiĝas kun sia patrolando. Laŭ la sondado eĉ la duono de junaj eŭropanoj ne fidas al la Eŭropa Unio kiel politika institucio kaj unu kvinono deklaras sin rekte por la eksiĝo. La ekzamenado esti efektivigita en 35 landoj de Eŭropo. Partoprenis ĝin preskaŭ 500 mil personoj en la aĝo de 18 ĝis 34 jaroj. Ĝi estis okazigata ekde la 11-a de aprilo 2016 kaj tiel fariĝis la plej granda interreta esplorado inter junaj personoj en la historio de Eŭropo.

El la elsendo 25.04.2017. Legas Milada – 1’28”

--------------------------------------------------------------------------------

La biologia deveno de mazoviaj princoj
[2017-05-03]
https://pola-retradio.org/2017/05/la-biologia-deveno-de-mazoviaj-princoj/

Genetikistoj el Szczecin ekzamenis la korporestaĵojn de du mazoviaj princoj (el la centra Pollando), Janusz kaj Stanisław, kiuj vivis komence de la 16-a jarcento. Ĉe unu el la reprezentantoj de la pola Piast-dinastio estis difinita haplogrupo R1b de la kromosomo Y. Ĝi estas  nomata ankaŭ kiel kelta aŭ atlantika. En genetiko temas pri grupo de similaj – pro komuna deveno haplotipoj, alivorte serio de aleloj, kiu estas unu el nombraj alternativaj formoj de la sama geno aŭ sama genetika lokuso.  Haplogrupoj ebligas sekvi la populacimigradon.  Haplogrupo R1b estas karakteriza por la okcidenta Eŭropo, kie ĝi aperas kun eĉ 80-procenta ofteco. En la orienta Eŭropo la ofteco de ĝia apero ne atingas 10 procentojn. La haplogrupon R1b havis reprezentantoj  de konataj gentoj regantaj en Eŭropo, kiel i.a. Burbonoj, Habsburgoj aŭ Stuartoj. La malkovro de polaj genetikistoj povas rilati al la deveno de la tuta Piast-dinastio. Sciencistoj tamen faros pliajn esplorojn baze de genetika materialo devenonta de aliaj personoj el Piast-dinastio. La esploroj okazas baze de la interbranĉa esplorprojekto gvidata de profesorino Anna Drążkowska el la Arkeologia Instituto de Mikołaj Kopernik-Universitato en Toruń. Laŭ kunordiganto de la esploroj, antropologo d-ro Tomasz Kozłowski,  la esplorrezultoj rilatas sole al biologiaj demandoj kaj ne al ekzemple naciecaj. Ĉi-lastaj estas firme ligigitaj kun kulturo kaj tradicioj, en kies influsfero vivis koncerna persono.

El la elsendo 03.05.2017. Legas   Barbara kaj Tomek – 1’50”

sc_bp_tm_La unuaj genetikaj esploroj de Piast-dinastiaj princoj_01’50”

--------------------------------------------------------------------------------

E_elsendo el la 03.05.2017
[2017-05-03]
https://pola-retradio.org/2017/05/e_elsendo-el-la-03-05-2017/

Podkasto: Ludu en nova fenestro | Elŝutu

La 646-a E-elsendo ĉe www.pola-retradio.org el la 03.05.2017:

– Nia nunsemajna sondokumenta parto enhavas la prezenton de Ionel Onet dum la lastsabata (29.04.2017) Malferma Tago en Roterdamo pri la eldonejaj aktualaĵoj. – La komencaj novaĵoj rilatas al la hodiaŭa nacia festo en Pollando, la 226-a datreveno de la proklamo de la 3-Maja Konstitucio, al la Festivalo de religia muziko Gaude Mater disvolviĝanta en kelkaj polaj urboj, unuavice en Częstochowa. – La sciencbultena temo traktas la unuajn genetikajn esplorrezultojn de du reprezentantoj de la unua pola Piast-dinastio, kiuj alportis interesajn rezultojn. – Muzike akompanas nin fragmente la kanzono „Ho’ renkontiĝo” de ĴeLe, t.e. Ĵenja kaj Lena Wilke el ilia KD „En Esperantujo”. – Aktualaĵoj kaj la sciencbultena temo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. – La foto akompananta ĉi-informon prezentas la foton de la pentraĵo de Jan Matejko dediĉita al la proklamo de la 3-maja Konstitucio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Festivalo de religia muziko Gaude Mater
[2017-05-03]
https://pola-retradio.org/2017/05/festivalo-de-religia-muziko-gaude-mater/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 03.05.2017

--------------------------------------------------------------------------------

Porokaza koncerto en la Reĝa Kastelo en Varsovio
[2017-05-03]
https://pola-retradio.org/2017/05/porokaza-koncerto-en-la-rega-kastelo-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

--------------------------------------------------------------------------------

Fama skulptaĵo de la pola skulptisto Mitoraj „Dedalo” restos en Pompejo
[2017-05-05]
https://pola-retradio.org/2017/05/fama-skulptajo-de-la-pola-skulptisto-mitoraj-dedalo-restos-en-pompejo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 05.05.2017

--------------------------------------------------------------------------------

Revenigo al Pollando de fama pentraĵo ŝtelita dum la 2-a mondmilito
[2017-05-05]
https://pola-retradio.org/2017/05/revenigo-al-pollando-de-fama-pentrajo-stelita-dum-la-2-a-mondmilito/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 05.05.2017

--------------------------------------------------------------------------------

E_elsendo el la 05.05.2017
[2017-05-05]
https://pola-retradio.org/2017/05/e_elsendo-el-la-05-05-2017/

Podkasto: Ludu en nova fenestro | Elŝutu

La 647-a E_elsendo el la 05.05.2017 ĉe www.pola-retradio.org

– En nia nunsemajna vendreda programo ni gastigas Konstantan Kongresan Sekretarion, Clay Magelhães kuntekste kun la 102-a UK en Seulo, Koreio, al kiu aliĝis jam 1042 personoj el 61 landoj. – La komencaj kulturkronikaj informoj koncernas la decidon pri tio, ke fama skulptaĵo de la pola skulptisto Mitoraj „Dedalo” restos en Pompejo, kaj revenigon al Pollando de fama pentraĵo ŝtelita dum la 2-a mondmilito. – La E-komunuma informo rilatas al la daŭranta reta ekspozicio omaĝe al Ludoviko Zamenhof en la Bavara Ŝtata Biblioteko ( https://www.bsb-muenchen.de/index.php?id=880 ) kaj al popularscienca konferenco en la Podlaĥia Biblioteko de Bialistoko „Esperanto. Ideo-la Lingvo-la Kreinto” okazonta la 12-an de majo 2017. – La kulturkronikaj informoj estas paralele aŭskulteblaj kaj legeblaj en la koncerna rubriko de nia retejo. Aparte aŭdiĝas ankaŭ interparolo kun nia antaŭmikrofona gasto. – Hodiaŭ per siaj kantoj la elsendon riĉigas kantante la poemon de Ludoviko Zamenhof „Ho, mia kor’” József Dinnyés kaj ĴeLe, kiu plenumas sian kanton „Salut’ al vi amikoj”. – La akompana al ĉi tiu programinformo foto prezentas la monumentecan skulptaĵon de Igor Mitoraj „Dedalo”, kiu por konstante restas en Pompejo, Italio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Clay Magelhães pri la preparstato de la 102-a UK en Seulo
[2017-05-05]
https://pola-retradio.org/2017/05/clay-magelhaes-pri-la-preparstato-de-la-102-a-uk-en-seulo/

En nia nunsemajna vendreda programo ni gastigas Konstantan Kongresan Sekretarion, Clay Magelhães kuntekste kun la 102-a UK en Seulo, Koreio, al kiu aliĝis jam 1042 personoj el 61 landoj. El la elsendo 05.05.2017 – 8’08”

--------------------------------------------------------------------------------

Katoj ŝatas kontakton kun homo
[2017-05-09]
https://pola-retradio.org/2017/05/katoj-satas-kontakton-kun-homo/

Laŭ usonaj sciencistoj, pri kio raportis „Behavioral Processes”, la katoj ŝatas kontaktojn kun homo en grado pli signifa ol supozite. Esploristoj el  Oregon State University i Monmouth University en Usono faris eksperimenton kun du grupoj de katoj. Unuj loĝis kun homoj, la aliaj troviĝis en rifuĝejo. Ĉiu grupo konsistis el 19 animaloj. La esplorcelo estis pritaksi ĝis kiu grado diversaj aferoj estas por katoj atrakciaj kaj stimulaj. Ĉiu el la bestoj estis izolita disde la aliaj dum du kaj duona horoj. Sekve ili povis elekti inter manĝado, ludo, aromstimulo aŭ kontakto kun homo. La grado de interesiĝo estis mezurita baze de la elektovico kaj pasigita tempo. Inter preferoj de individuaj katoj oni notis signifajn diferencojn, tamen ili ne ligiĝis kun tio, kie la bestoj vivis. Pli ol la duono de la katoj preferis kontaktojn kun homo, eĉ se alternative ili povis elekti manĝon. Kontaktoj kun homoj prenis meze ĉirkaŭ 65 procentojn de la tempo dediĉita al la esplorado. Evidentiĝis, ke katoj ŝatas pasigi tempon kun homo sendepende de tio, kiel ili kondutas. La aserto, ke tiel ne estas, ligiĝas unuavice kun manko de scioj, kiu stimulospeco estas por katoj plej atrakcia.

El la elsendo 09.05.2017. Legas  Tomek – 1’23”

--------------------------------------------------------------------------------

Eblaj vivkondiĉoj sur la luno de Saturno
[2017-05-09]
https://pola-retradio.org/2017/05/eblaj-vivkondicoj-sur-la-luno-de-saturno/

Nur antaŭ nelonge NASA anoncis, ke sur Encelado, la luno de Saturno kun la diametro de 500 kilometroj povas ekzisti kondiĉoj sufiĉaj por apero de la vivo. La sondo Cassini esploris la konsiston de gejseroj sur ĝia surfaco kaj  evidentiĝis, ke ili enhavas i.a. hidrogenon. Sciencistoj supozas, ke en la oceano de Encelado – profunda je ĉ. 30 kilometroj – sub la glacitavolo dika kelkajn-dekkelkajn kilometrojn povas ekzisti la t.n.  termaj turoj. Kvankam Encelado ne ŝajnas aparte gastama, ekzistas tamen sur ĝi kelkaj faktoroj, favorontaj vivon. Temas ne sole pri akvo kaj varmo necesaj por inaŭguro de kemiaj procezoj. La dika glacitavolo povus protekti virtualajn vivoformojn kontraŭ la danĝera kosma radiado. Ne eblos tion baldaŭ esplori, ĉar Cassini post kelkaj monatoj finos sian longan mision proksime al Saturno, kaj ne estas planataj pliaj misioj. Sciencistoj devos do dume kontentiĝi pri la glaciskuita luno de Jovo, Eŭropo. Ĝi estas pli granda kaj estas pli facile atingi ĝian orbiton. Jam nun estas planata lanĉo de satelito, kiu ĝin esploros.

El la elsendo 09.05.2017. Legas  Tomek – 1’15”

sc_tm_Vivo sur la luno de Saturno_01’15”

--------------------------------------------------------------------------------

Parado de lokomotivoj en Wolsztyn
[2017-05-09]
https://pola-retradio.org/2017/05/parado-de-lokomotivoj-en-wolsztyn/

Komence de majo en la loko Wolsztyn oni omaĝis la 110-an datrevenon de la lasta funkcianta lokomotivejo en la mondo. Dum la 24-a Parado de Lokomitvoj estis prezentitaj 10 historiaj lokomitoj el Pollando, Germanio kaj Ĉeĥio. La lokomotivejon en Wolsztyn oni komencis konstrui en 1907 sur la surfaco de tri mil kvadrataj metroj. Ĝi posedas ankoraŭ lokomitivan ĝirplatformon de la firmao Wischer-Stargard el 1907 kaj historian akvoturnon kun la kapacito de 100 kubometroj. Inter fierindaĵoj de fervojistoj trovigas lokomtivo „Bela Helena” Pm36-2 el 1937 por tiri malpezajn eksprestrajnojn, kies rapideco estis atinganta 130 kilometrojn po unu horo. Sian jubileon havis nunjare ankaŭ germana lokomotivo el 1917 Ok1-359. Ĝi estas la plej malnova lokomotivo en Pollando daŭre ekspluatata. Ĝi rolis ankaŭ kiel filmstelulo, i.a. en la filmo „Pianisto” de Roman Polański.  Entute en la lokomotivejo de  Wolsztyn troviĝas 30 lokomotivoj kaj 19 historiaj vagonoj. La lokomotivparado en Wolsztyn estas la plej granda en Eŭropo rendevuo de la fervojŝatantoj. Ĉiujare venas por ĝi ĉirkaŭ 20 mil personoj ne nur el Eŭropo, sed ankaŭ el Japanio, Aŭstralio kaj Usono.

El la elsendo 09.05.2017. Legas Maciek – 1’34”

--------------------------------------------------------------------------------

La 72-a datreveno de la finiĝo de la 2-a mondmilito
[2017-05-09]
https://pola-retradio.org/2017/05/la-72-a-datreveno-de-la-finigo-de-la-2-a-mondmilito/

Dum la lundaj solenaĵoj omaĝantaj la 72-an datrevenon de la finiĝo de la 2-a mondmilito la pola ministro por la defendo, Antoni Maciarewicz memorigis, ke Pollando estis la unusola ŝtato,  kiu ne fikunlaboris kun la sovetunia nek kun la germana aneksintoj. Lunde komenciĝis en Vieno internacia konferenco organizita de la Pola  Instituto sub la titolo „Eŭropaj intelektaj elitoj sub la germana okupacio 1939-1945”. Kiel diris dum ĝia inaŭguro la pola vicministro por la eksterlandaj aferoj, Jan Dziedziczak la provo likvidi la polajn elitojn kaj inteligentularon estis alkondukonta al plena fizika ekstermo de la nacio. La dutagan konferencon partoprenas historiistoj kaj esploristoj el diversaj landoj.Lastsabate la pola delegacio kun la vicministro por la kulturo kaj nacia heredaĵo, Magdalena Gawin paroprenis solenaĵojn ĉe Memortabulo de la eksa germana koncentrejo Gusen, kiujn partoprenis ankaŭ la aŭstra prezidento Alexander van der Bellen. Dimanĉe la pola delegacio partoprenis la solenaĵojn de la 72-a datreveno de la liberigo de la koncentrejo Gusen, kiu estis unu el la plej grandaj ekstermolokoj de poloj dum la 2-a mondmilito. Ĝi funkciis ekde la 25-a de majo 1940 ĝis la 5-a de majo 1945.

El la elsendo 09.05.2017. Legas Milada – 1’52”

--------------------------------------------------------------------------------

E_elsendo el la 09.05.2017
[2017-05-09]
https://pola-retradio.org/2017/05/e_elsendo-el-la-09-05-2017/

Podkasto: Ludu en nova fenestro | Elŝutu

La 648-a E-elsendo ĉe www.pola-retradio.org el la 09.05.2017:

– Nia nunsemajna E-elsendo denove enhavas literaturan segmenton, en kiu ĉi-foje aŭdiĝas la jam 55-a fragmento de la romano „Quo Vadis” de Henryk Sienkiewicz en la E-traduko de Lidia Zamenhof. – La komencaj aktualaĵoj rilatas al solenaĵoj omaĝantaj la finon de la 2-a mondmilito en 1945 kaj al konferenco organizita de la Pola Instituto en Vieno „Eŭropaj intelektaj elitoj sub la germana okupacio 1939-1945”. Ni informas krome pri granda parado de lokomotivoj, okazinta komence de la monato en la loko Wolsztyn. – La sciencbultenaj temoj informas pri vivprobablo sur unu el la lunoj de Saturno kaj pri tio, ke katoj ŝatas homojn. – Hodiaŭ ni memorigas la kanzonon de Grazia Barboni el ŝia KD Grazia kantas De André – Aktualaĵoj kaj la sciencbultenaj informoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. – La foto akompananta la hodiaŭan programinformon prezentas la foton rilatan al la lokomotivejo en la loko Wolsztyn. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Tago de Libro pri la stato de legado en Pollando
[2017-05-12]
https://pola-retradio.org/2017/05/tago-de-libro-pri-la-stato-de-legado-en-pollando/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 12.05.2017

--------------------------------------------------------------------------------

E_elsendo el la 12.05.2017
[2017-05-12]
https://pola-retradio.org/2017/05/e_elsendo-el-la-12-05-2017/

Podkasto: Ludu en nova fenestro | Elŝutu

La 649-a E_elsendo el la 12.05.2017 ĉe www.pola-retradio.org

– Hodiaŭ antaŭ nia mikrofono ni gastigas Veronika Poór, la Ĝeneralan Direktoron de la CO en Rotterdamo, ĉi-foje por interparoli pri la nova retejo de UEA, pri kio kelkajn aktualaĵojn eksciis la partoprenantoj de la lasta Malferma Tago en Rotterdamo. – La komenca kulturkronika aktualaĵo rilatas al la speciala raporto prilaborita okaze de la Tago de Libro pri la stato de legado en Pollando. – La E-komunumaj informoj alvokas al vasta kunlaboremo de esperantistoj. La NeProfitcela Organizo Esperanto Jokohama organizas ankaŭ en la nuna jaro la aŭtunajn ekspoziciojn (en septembro kaj novembro) dediĉitajn al la „Unuaj nacilingvaj Lernolibroj por lernantoj de la 1-a klaso de la baza lernejo”. La ĉeforganizanto estas s-ino Doi Ĉieko, kontaktoadreso: doi-cik heliko jcom.zaq.ne.jp. Danaj esperantistoj atendas volontulojn el la tuta mondo por fame konata Roskilde-Festivalo ekde la 24-a de Junio ĝis la 1-a de Julio. Pliaj detaloj troviĝas retpaĝe http://roskildefestivalo.dk/ . – La kulturkronika aktualaĵo estas paralele aŭskultebla kaj legebla en la koncerna rubriko de nia retejo. Aparte aŭdiĝas ankaŭ interparolo kun nia antaŭmikrofona gasto. – Hodiaŭ por la Roskilde-Festivalo varbis KIM, samtempe omaĝante – per sia nova originala kanto – la 10-jaran volontulan (kun)laboron de esperantistoj dum unu el la plej grandaj muzikfestivaloj de la norda Eŭropo. ( https://www.youtube.com/watch?v=FZ3FjlPzImo ) – La akompana al ĉi tiu programinformo foto referencas al la kulturkronika temo – raporto pri legado en Pollando. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Veronika Poór pri la nova retejo de UEA
[2017-05-12]
https://pola-retradio.org/2017/05/veronika-poor-pri-la-nova-retejo-de-uea/

Antaŭ nia mikrofono ni gastigas Veronika Poór , la Ĝeneralan Direktoron de la CO en Rotterdamo, ĉi-foje por interparoli pri la nova retejo de UEA, pri kio kelkajn aktualaĵojn eksciis la partoprenantoj de la lasta Malferma Tago en Rotterdamo. El la elsendo 12.05.2017 – 8’08”

--------------------------------------------------------------------------------

Klimatŝanĝoj kaj psika sano
[2017-05-16]
https://pola-retradio.org/2017/05/klimatsangoj-kaj-psika-sano/

Klimatŝanĝoj influas ne sole la naturan medion, sed ankaŭ influas psikan sanon de homoj en la tuta mondo. Pri tio antaŭnelonge raportis  Usona Psikologia Societo kaj senprofita ekologia organizo ecoAmerica. Pri la negativa influo de la klimatŝanĝoj je la homa psiko plej laŭte oni parolas en la kunteksto de naturkatastrofoj, surpizaj veterfenomenoj. Ili elvokas traŭmaton ĉe damaĝitoj, ŝokon pro vundoj, pro perdo de proksimuloj aŭ havaĵo. En la unuaj reagoj de homoj dominas timo, kolero kaj aliaj negativaj emocioj, kiuj povas transformiĝi en longiĝan komplekson de posttraŭmata streso PTSD. La raportoaŭtoroj kiel ekzemplon menciis la uraganon Katrina en Usono en 2005. Sur la damaĝitaj terenoj duobliĝis la nombro de memmortigoj aŭ memmoritigaj obsedoj. PTSD-on oni diagnozis ĉe ĉiu sesa persono suferinta la kataklismon. Ĉe 49 procentoj de la homoj ĝi elvokis longiĝan timon, agordomalekvilibron, inkluzive de deprimo. Ankaŭ longiĝa, daŭra klimatŝanĝo kaj ĝiaj konsekvencoj ŝarĝas la homan psikon. Eĉ se ili ne estas rektaj tamen ili estas samefikaj. Temas pri ilia negativa sekvo por agrikulturo, infrastrukturo aŭ ĝeneralaj vivkondiĉoj, kiuj en la sekvo ligiĝas kun ŝanĝoj sur la lokaj labormerkatoj aŭ  malpli alta vivkvalito. En la raporto oni atentigis pri la avantaĝo kontraŭstari la traŭmaton pere de interhoma helpo kaj subteno, firmigado de sociaj ligoj.  Oni ankaŭ akcentis la pozitivan influon de ekologia vivo  je la homa psiko kaj stresonivelo, kiel bicikla aŭ pieda atingado de laborlokoj, ofta restado en la naturo.

El la elsendo 16.05.2017. Legas  Tomek – 1’48”

--------------------------------------------------------------------------------

Pasaĝeraj katamaranoj sur la Mazuriaj Lagoj
[2017-05-16]
https://pola-retradio.org/2017/05/pasageraj-katamaranoj-sur-la-mazuriaj-lagoj/

Sur la Grandaj Mazuriaj Lagoj (la nordorienta Pollando) komenciĝos somersezone la ralioj de la unuaj pasaĝeraj katamaranoj. Ilian elkonstruon spronis kreskanta rekorde turismo, kiun oni klarigas i.a. kiel sekvon de la registara programo Familio 500 plus (monata kromsubvencio por ĉiu dua, tria ktp. infano en la familio, per kiu estas ĉirkaŭprenitaj 55 procentoj de ĉiuj polaj infanoj ĝis la 18-a vivojaro).  Kiel la unua estis surakvigita ekskursa katamarano longa 39 metrojn en la loko Ruciane-Nida. Ĝi apartenas al plej grandaj kontinentaj pasaĝeraj ŝipoj en Pollando  La unuajn pasaĝerojn ĝi prenos meze de majo navigante el Ruciane-Nida tra Mikołajki al Pisz kaj reen. Entute ĝi servos al 246 pasaĝeroj. La malferma supra ferdeko kaj malsupra kun fenestroj  certigos al turistoj libere admiri la panoramon de mazuriaj lagoj. Eblos pere de ĝi transporti biciklojn kaj kajakojn.  Malpli granda pasaĝera katamarano estis surakvigita en la haveno apartenanta al Mazuria Navigado en Giżycko. Ĝi longas pli pl 16 metrojn kaj estas destinita por 56 pasaĝeroj. Temas pri la unua de pli ol 20 jaroj  ekskursa ŝipo konstruita en la mazuria haveno. Ĝi eknavigos en junio inter la lokoj Mikołajki kaj Ryn. Kvankam turismo en la varmia-mazuria vojevodio kreskas ekde 2010, la pasinta jaro estis rekorda. La regionon vizitis preskaŭ unu miliono tricent mil turistoj, inkluzive de 160 mil eksterlandaj. La nombro de la polaj turistoj kompare al 2015 kreskis je pli ol 14 kaj duona procentoj. En tiu statistiko ne estas konsideritaj  navigistoj tranoktantaj en jaktoj, personoj disponantaj pri propraj somerdometoj aŭ somerumantaj ĉe kamparanaj domluantoj.

El la elsendo 16.05.2017. Legas Milada – 2’31”

--------------------------------------------------------------------------------

Dekoj da milionoj por turismo en la Orienta Pollando
[2017-05-16]
https://pola-retradio.org/2017/05/dekoj-da-milionoj-por-turismo-en-la-orienta-pollando/

Almenaŭ 200 milionoj da zlotoj estos destinitaj ĝis la 2027-a jaro por turismo en la Orienta Pollando. La ministerio por Evoluo kaj Banko de la Landa Mastrumado subskribis ĉi-rilatan kontrakton, kiu traktas pri preferaj kreditoj kaj pruntoj por makro- kaj malgrandaj entreprenoj el la turisma kaj turismrilataj sferoj en kvin vojevodioj laŭ la akso nordo-sudo. Enkonduke oni premisas, ke prefera kredito aŭ prunto por entreprenisto povos egali al 500 mil zlotoj kaj estus destinita por la kuracloka, sporta, ripoziga, hotela infrastrukturoj, por subteni ekologian produktadon kaj metian agadon. La programo „Entreprenema Orienta Pollando – Turismo” daŭrigas la ĝisnunajn agadojn favorantajn la evoluigon de turismo en ĉi tiu landoparto.  Ĝis nun kreiĝis i.a. Orienta Bicikla Trako, Green Velo longa pli ol 2 mil kilometrojn. Pola Turisma Organizo realigis programon diskonigantan turismon en la makroregiono. Ekzemple estis funkciigita portalo Bela Oriento (www.pieknywschod.pl).

El la elsendo 16.05.2017. Legas Barbara – 1’44”

--------------------------------------------------------------------------------

Interparolo kun d-ro Vilmos Benczik
[2017-05-16]
https://pola-retradio.org/2017/05/interparolo-kun-d-ro-vilmos-benczik/

La interparolo kun d-ro Vilmos Benczik el Hungario okazas marĝene de du liaj artikoloj el la eldonita pasintjare en Budapeŝto libro „Pri natureco kaj artefariteco de lingvoj  kaj aliaj studoj”. La okazo por la antaŭmikrofona renkontiĝo estis la februaraj Interlingvistikaj Studoj en Poznano. El la elsendo 16.05.2017 – 12’00”

--------------------------------------------------------------------------------

E_elsendo el la 16.05.2017
[2017-05-16]
https://pola-retradio.org/2017/05/e_elsendo-el-la-16-05-2017/

Podkasto: Ludu en nova fenestro | Elŝutu

La 650-a E-elsendo ĉe www.pola-retradio.org el la 16.05.2017:

– En la hodiaŭa elsendo ni prezentas interparolon kun d-ro Vilmos Benczik marĝene de du liaj artikoloj el la eldonita pasintjare en Budapeŝto libro „Pri natureco kaj artefariteco de lingvoj kaj aliaj studoj”. La okazo por la antaŭmikrofona renkontiĝo estis la februaraj Interlingvistikaj Studoj en Poznano. – La komencaj aktualaĵoj koncernas planojn evoluigi turismon en la orienta Pollando kaj katamaranan turismon en la regiono de Grandaj Mazuriaj Lagoj. – La sciencbultena temo estas dediĉita al pruvitaj interdependecoj inter klimatŝanĝoj kaj psika sano. – Ni informas krome pri la komenĉiĝonta la 18-an de majo kaj daŭronta ĝis la 22-a en Vroclavo 2-a Interkultura Majevento. – Aktualaĵoj kaj la sciencbultena temo estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. Aparte estas aŭdebla la interparolo kun nia antaŭmikrofona gasto. – Muzike ornamas nian elsendon la kanzonfragmento de Fre-Lech Trio „Saltu, saltu infanar’” el ĝia koncerto en Bjalistoko post la scienca konferenco „Esperanto: Ideo-Lingvo-Kreinto”. – La foto akompananta la hodiaŭan programinformon prezentas la panoramon de la plena je kovantaj birdoj rivero Narew, kien celis i.a. la lastdimanĉa ekskurso post la kongreso de polaj esperantistoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 19.05.2017
[2017-05-19]
https://pola-retradio.org/2017/05/e_elsendo-el-la-19-05-2017/

Podkasto: Ludu en nova fenestro | Elŝutu

La 651-a E_elsendo el la 19.05.2017 ĉe www.pola-retradio.org

– Nia antaŭmikrofona gasto hodiaŭ estas la renkontita dum la aprila Malferma Tago en Roterdamo, Stela Besenyei-Merger, la redaktorino de la presita versio de la Pasporta Servo 2017. – La komenca ampleksa kulturkroniko informs pri Festivalo de Wajda-filmoj en Novjorko, pri la 110-jariĝo de la varsovia Publika Biblioteko ĉe Koszykowa-strato kaj pri la unua monero el la serio de Konindaj Polaj Ekonomikiistoj dediĉita al Mikołaj Kopernik. – La E-komunumaj informoj rilatas al la nova loko en Varsovio inspirita de E-ideoj – la klubokafejo LOKO. Ĝi troviĝas iom proksime al la malnova sidejo de Pola E-Asocio ĉe Nowy Świat-strato kaj tial ornamas ĝin varsovia kanto pri la ĉi-strata renkontiĝo. Ni prezentas krome la plej novan kanzonon de Mélanie Prin „Por vi Salta (baĉata ritmo)” de konata duopo Gilbert Drigon kaj Lorenzo Tomezzoli – https://www.youtube.com/watch?v=1JfINVbQFRw&feature=youtu.be . – La foto akompananta nian programinformon devenas el vikipedio kaj prezentas la unuan moneron el la serio de Konindaj Polaj Ekonomikiistoj, Mikołaj Kopernik. – La kulturkronikaj informoj estas paralele legeblaj kaj aŭskulteblaj en la koncerna rubriko de nia paĝo. Aparte aŭdiĝas ankaŭ interparolo kun nia antaŭmikrofona gasto. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Interparolo kun Stela Besenyei-Merger pri Pasporta Servo
[2017-05-19]
https://pola-retradio.org/2017/05/interparolo-kun-stela-besenyei-merger-pri-pasporta-servo/

Nia antaŭmikrofona gasto hodiaŭ estas la renkontita dum la aprila Malferma Tago en Roterdamo, Stela Besenyei-Merger , la redaktorino de la presita versio de la Pasporta Servo 2017. El la elsendo 19.05.2017 – 7’19”

--------------------------------------------------------------------------------

Festivalo de Wajda-filmoj kaj aliaj polaj filmoj en Novjorko
[2017-05-19]
https://pola-retradio.org/2017/05/festivalo-de-wajda-filmoj-kaj-aliaj-polaj-filmoj-en-novjorko/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 19.05.2017

--------------------------------------------------------------------------------

La 110-jariĝo de la varsovia Publika Biblioteko ĉe Koszykowa-strato, Varsovio
[2017-05-19]
https://pola-retradio.org/2017/05/la-110-jarigo-de-la-varsovia-publika-biblioteko-ce-koszykowa-strato-varsovioa-biblioteko-ce-koszykowa-strato/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 19.05.2017

--------------------------------------------------------------------------------

Monero dediĉita al Mikołaj Kopernik
[2017-05-19]
https://pola-retradio.org/2017/05/monero-dedicita-al-mikolaj-kopernik/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 19.05.2017

--------------------------------------------------------------------------------

Pola kontraŭleŭkemia farmaciaĵo ekzamenata en Usono
[2017-05-23]
https://pola-retradio.org/2017/05/pola-kontrauleukemia-farmaciajo-ekzamenata-en-usono/

En marto en tri usonaj centroj komenciĝis klinikaj ekzamenadoj de la pola farmaciaĵo kontraŭ akuta medola leŭkemio. Tio estas laŭvica pola farmaciaĵo, kiu evidentiĝis tiom promesoplena, ke estis subigita al la klinikaj ekzamenadoj. Pli frue, en 2016 sukcese finiĝis la unua fazo de ekzamenadoj de farmaciaĵo kontraŭ melanomo, kiu estis prilaborita de specialistoj el la Varsovia Universitato. La farmaciaĵo kontraŭ akuta medola leŭkemio estis  prilaborita de la krakova firmao Selvita. En ĝi estis utiligita la kemiaĵo SEL24, kiu estis aĉetita de la Fondaĵo por Evoluigo de Diagnozado kaj Terapio en Varsovio, kie laboris pri ĝi la pola-itala scienca kolektivo. La preparaĵo estis patentumita en Usono, Eŭropo, Japanio kaj aliaj landoj. Ĝia efikeco estis konfirmita en esploroj kun bestoj en Instituto pri Imunologio kaj Esplora Terapio de la Pola Sciencakademio en Vroclavo, Jagelona Universitato en Krakovo, Instituto pri Hematologio kaj Transplantologio en Varsovio kaj la Medicina Universitato en Gdansko. Kun la pola preparaĵo estas ligitaj grandaj esperoj, ĉar ĝi povas esti aplikata je difinita mutacio de tumoraj ĉeloj, kiu ankoraŭ ne ekzistas en la kuracado de la malsano. Por ĝia kuracado estas urĝe serĉataj novaj medikamentoj, ĉar la kuracefikeco daŭre estas malgranda. La 5-jaran transvivon akiras apenaŭ 24 procentoj de pacientoj. En marto en tri usonaj centroj komenciĝis klinikaj ekzamenadoj de la pola farmaciaĵo kontraŭ akuta medola leŭkemio. Tio estas laŭvica pola farmaciaĵo, kiu evidentiĝis tiom promesoplena, ke estis subigita al la klinikaj ekzamenadoj. Pli frue, en 2016 sukcese finiĝis la unua fazo de ekzamenadoj de farmaciaĵo kontraŭ melanomo, kiu estis prilaborita de specialistoj el la Varsovia Universitato. La farmaciaĵo kontraŭ akuta medola leŭkemio estis  prilaborita de la krakova firmao Selvita. En ĝi estis utiligita la kemiaĵo SEL24, kiu estis aĉetita de la Fondaĵo por Evoluigo de Diagnozado kaj Terapio en Varsovio, kie laboris pri ĝi la pola-itala scienca kolektivo. La preparaĵo estis patentumita en Usono, Eŭropo, Japanio kaj aliaj landoj. Ĝia efikeco estis konfirmita en esploroj kun bestoj en Instituto pri Imunologio kaj Esplora Terapio de la Pola Sciencakademio en Vroclavo, Jagelona Universitato en Krakovo, Instituto pri Hematologio kaj Transplantologio en Varsovio kaj la Medicina Universitato en Gdansko. Kun la pola preparaĵo estas ligitaj grandaj esperoj, ĉar ĝi povas esti aplikata je difinita mutacio de tumoraj ĉeloj, kiu ankoraŭ ne ekzistas en la kuracado de la malsano. Por ĝia kuracado estas urĝe serĉataj novaj medikamentoj, ĉar la kuracefikeco daŭre estas malgranda. La 5-jaran transvivon akiras apenaŭ 24 procentoj de pacientoj.

El la elsendo 23.05.2017. Legas  Barbara kaj Tomek – 1’44”

sc_bp_tm_Pola farmaciajo kontrau akuta medola leukemio_01’44”

--------------------------------------------------------------------------------

Specializo de la cerbaj duonsferoj
[2017-05-23]
https://pola-retradio.org/2017/05/specializo-de-la-cerbaj-duonsferoj/

Pli bona rekono de mekanismoj ligitaj kun specializo de la cerbaj duonsferoj povas helpi la komprenon de multaj perturboj en la cerbofunkciado. Tiu specializo elformiĝis en la daŭro de evoluo de iuj animaloj, inkluzive de mamuloj. Ĝi aperas ankaŭ ĉe kelkaj bidoj kiel kaktuo, kolombo, krome ĉe iuj vertebruloj kaj nevertebruloj. Antaŭ kelka tempo sciencistoj en la periodaĵo „Neuron” konsideris kial la cerba duonsfera specializo estas avantaĝa laŭ la evolua vidpunkto. Laŭ Onur Gunturkun el la universitato en la germana Bochum ĝi plenumas tri taskojn. La unua koncernas la sensan percepton. Ju malpli facila tasko, des pli grandan specializon ĝi postulas. Tiel tia tasko estas pli bone solvata dank’ al specializa funkciado de cerbosferoj. Kaze de homoj kutime la dekstra duonsfero rekonas la vizaĝojn la maldekstra – literojn kaj vortojn. La sekva specializo liĝigas kun mobileco kaj povas koncerni maldekstrulemon. Dank’ al cerba specializo eblas akiri pli grandan lertecon. La cerba duonsfera specializo ebligas ankaŭ samtempan plenumadon de diversaj funkcioj. Ekzemple kokino uzas unu okulon por distingi grajnojn disde ŝtonetoj, per la alia ĝi atentas pri virtuala minaco. Do, kiel dirite pli bona rekono de mekanismoj ligitaj kun specializo de la cerbaj duonsferoj povas helpi la komprenon de multaj perturboj en la cerbofunkciado. Laŭ la germana sciencisto principe ne ekzistas la cerboperturbo, kiu ne estus ligita kun la demando de asimetria funkciado de la cerbosferoj.

El la elsendo 23.05.2017. Legas  Barbara kaj Tomek – 1’51”

--------------------------------------------------------------------------------

Pollando la tria bierproduktanto en la Unio
[2017-05-23]
https://pola-retradio.org/2017/05/pollando-la-tria-bierproduktanto-en-la-unio/

Pollando estas la tria laŭ la grandeco produktanto de biero en la Eŭropa Unio post Germanio kaj Britio. La ĉiujara produktado de biero en Pollando egalas al ĉirkaŭ 40 milionoj da hektolitroj kaj poloj okupas samtempe la 4-an lokon en Eŭropo, se temas pri la  bierkonsumado. Plimulto de la bazaj produktoj por la bierelfarado devenas el la polaj kultivejoj. La valoro de la pola biermerkato egalas al 15 miliardoj da zlotoj. La buĝetaj enspezoj de la ŝtato oscilas al ĉiraŭ tri miliardoj 600 milionoj da zlotoj jare. La pola bierproduktado havas signifan valoron por la agrikulturo kaj komerco. Dank’ al ĝi vivtenas sin ĉirkaŭ 200 mil personoj laborantaj en la bierfara industrio, sed krome en la komerco, gastronomio, hotela sektoro kaj agrikulturo. Grandan signifon havas la biersektoro por la familiaj, malgrandsurfacaj venejoj.  La priimposto de la sektoro estas senŝanĝa ekde 2009 tamen la malgrandaj bierproduktejoj ĝuas impostofavorojn. La pola biermerkato estas plene saturita, sed la pola konsumanto kaj klineto estas postulema kaj daŭre atendas novumojn.

El la elsendo 23.05.2017. Legas Milada – 1’40”

--------------------------------------------------------------------------------

Laŭvica terorista akto de islamistoj en Eŭropo
[2017-05-23]
https://pola-retradio.org/2017/05/lauvica-terorista-akto-de-islamistoj-en-europo/

La tuta Eŭropo vivas sub la laŭvica terorista akto, en kies sekvo en la brita Menĉestro post la koncerto de la usona pop-stelulino Arian Grande peris 22 personoj, ĉefe infanoj kaj preskaŭ 60 estas vunditoj. Partianoj de la t.n. Islama Ŝtato tuj uzis la sociajn amoskomunikilojn por esprimi ĝojon pro la hororiga terorago kaj transprenis la respondecon pro la terorakto. La bedaŭron vortumas uniaj politikistoj, vortojn de kora kunsento kaj anima ligiteco post la terorista atenco transdsendis polaj politikistoj – i.a. prezidento Andrzej Duda kaj ĉefministro Beata Szydło. La balotkampanjo en Britio estis suspedita kaj la ĉefministro de Britio Teresa  May difinis la atencon kiel unu el la plej teruraj terorismaj aktoj. La tragedio relevas la demandon pri sekureco de la kontinento, de Eŭropo.

El la elsendo 23.05.2017. Legas Barbara – 1’12”

--------------------------------------------------------------------------------

Pola kontraŭleŭkemia farmaciaĵo ekzamenata en Us
[2017-05-23]
https://pola-retradio.org/2017/05/pola-kontrauleukemia-farmaciajo-ekzamenata-en-us/

En marto en tri usonaj centroj komenciĝis klinikaj ekzamenadoj de la pola farmaciaĵo kontraŭ akuta medola leŭkemio. Tio estas laŭvica pola farmaciaĵo, kiu evidentiĝis tiom promesoplena, ke estis subigita al la klinikaj ekzamenadoj. Pli frue, en 2016 sukcese finiĝis la unua fazo de ekzamenadoj de farmaciaĵo kontraŭ melanomo, kiu estis prilaborita de specialistoj el la Varsovia Universitato. La farmaciaĵo kontraŭ akuta medola leŭkemio estis  prilaborita de la krakova firmao Selvita. En ĝi estis utiligita la kemiaĵo SEL24, kiu estis aĉetita de la Fondaĵo por Evoluigo de Diagnozado kaj Terapio en Varsovio, kie laboris pri ĝi la pola-itala scienca kolektivo. La preparaĵo estis patentumita en Usono, Eŭropo, Japanio kaj aliaj landoj. Ĝia efikeco estis konfirmita en esploroj kun bestoj en Instituto pri Imunologio kaj Esplora Terapio de la Pola Sciencakademio en Vroclavo, Jagelona Universitato en Krakovo, Instituto pri Hematologio kaj Transplantologio en Varsovio kaj la Medicina Universitato en Gdansko. Kun la pola preparaĵo estas ligitaj grandaj esperoj, ĉar ĝi povas esti aplikata je difinita mutacio de tumoraj ĉeloj, kiu ankoraŭ ne ekzistas en la kuracado de la malsano. Por ĝia kuracado estas urĝe serĉataj novaj medikamentoj, ĉar la kuracefikeco daŭre estas malgranda. La 5-jaran transvivon akiras apenaŭ 24 procentoj de pacientoj. En marto en tri usonaj centroj komenciĝis klinikaj ekzamenadoj de la pola farmaciaĵo kontraŭ akuta medola leŭkemio. Tio estas laŭvica pola farmaciaĵo, kiu evidentiĝis tiom promesoplena, ke estis subigita al la klinikaj ekzamenadoj. Pli frue, en 2016 sukcese finiĝis la unua fazo de ekzamenadoj de farmaciaĵo kontraŭ melanomo, kiu estis prilaborita de specialistoj el la Varsovia Universitato. La farmaciaĵo kontraŭ akuta medola leŭkemio estis  prilaborita de la krakova firmao Selvita. En ĝi estis utiligita la kemiaĵo SEL24, kiu estis aĉetita de la Fondaĵo por Evoluigo de Diagnozado kaj Terapio en Varsovio, kie laboris pri ĝi la pola-itala scienca kolektivo. La preparaĵo estis patentumita en Usono, Eŭropo, Japanio kaj aliaj landoj. Ĝia efikeco estis konfirmita en esploroj kun bestoj en Instituto pri Imunologio kaj Esplora Terapio de la Pola Sciencakademio en Vroclavo, Jagelona Universitato en Krakovo, Instituto pri Hematologio kaj Transplantologio en Varsovio kaj la Medicina Universitato en Gdansko. Kun la pola preparaĵo estas ligitaj grandaj esperoj, ĉar ĝi povas esti aplikata je difinita mutacio de tumoraj ĉeloj, kiu ankoraŭ ne ekzistas en la kuracado de la malsano. Por ĝia kuracado estas urĝe serĉataj novaj medikamentoj, ĉar la kuracefikeco daŭre estas malgranda. La 5-jaran transvivon akiras apenaŭ 24 procentoj de pacientoj.

El la elsendo 23.05.2017. Legas  Barbara kaj Tomek – 1’44”

sc_bp_tm_Pola farmaciajo kontrau akuta medola leukemio_01’44”

--------------------------------------------------------------------------------

Dubinda vinberrikolto pro la januaraj frostoj
[2017-05-23]
https://pola-retradio.org/2017/05/dubinda-vinberrikolto-pro-la-januaraj-frostoj/

La nunjaraj frostoj en la sudorienta Pollando aparte en januaro, kiam la temperaturoj atingis eĉ minus 30 celsiusajn gradojn povas negative speguliĝi en la nunjara vinberrikolto, sekve la vinproduktado. Kvankam  oni bone pretigis vitojn al la vintruma sezono, eventualajn damaĝojn eblos taksi nur en majo.  Tamen vitoj, se eĉ suferas pro fortaj frostoj rapide regeneriĝas kaj kvankam komence fruktas pli modeste en la laŭvica jaro liveras plenan rikolton. En 2016 la vitkultivistoj en la apudkarpatia regiono rikoltis de unu hektaro ĉ. 7-8 tunojn da vinberoj. El inter ĉ. 150 vitejoj en la regiono la legalan vinvendadon gvidas 17. La aliaj produktas vinon por la propraj bezonoj aŭ por la bezonoj de ĉiam pli populara kaj dinamike disvolviĝanta enoturismo, vinprodukta turismo. En la apudkarpatia Regiono la kultivado ampleksas preskaŭ 40 hektarojn. La vitejoj havas la surfacon de du ĝis tri hektaroj. Dominas kultivejoj kun la surfaco ĝis 40 aroj.

El la elsendo 23.05.2017. Legas Tomek – 1’08”

--------------------------------------------------------------------------------

E_elsendo el la 23.05.2017
[2017-05-23]
https://pola-retradio.org/2017/05/e_elsendo-el-la-23-05-2017/

Podkasto: Ludu en nova fenestro | Elŝutu

La 652-a E-elsendo ĉe www.pola-retradio.org el la 23.05.2017:

– La komenca aktualaĵo rilatas al la laŭvica terorisma atenco en Eŭropo, ĉi-foje en Manĉestro, Britio kaŭzinte la pereon de almenaŭ 22 personoj, inkluzive infanojn kaj preskaŭ 60 vunditojn. La sekvaj informoj koncernas esperatan rikolton en la polaj vitejoj kaj bierproduktadon en Pollando. – La sciencbultenaj temoj rilatas al pola farmaciaĵo kontraŭ akuta medola leŭkemio kaj al novaj esploroj pri specializo de la cerbaj duonsferoj. – En la hodiaŭa elsendo ni referencas al la antaŭmikrofona renkontiĝo kun sveda esperantisto, populariganto de ĉendanco, Martin Strid, kiu en nia elsendo kantas por ni ĉendancon dediĉitan al D-ro Esperanto, samtempe klarigante kial ĉendanco populariĝu en la E-komunumo. Por informiĝi pli konsultu la paĝon: http://tretis.tone.se/pag.php?jen&lng=eo – Aktualaĵoj kaj la sciencbultenaj temoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. Aparte estas aŭdebla la interparolo kun nia antaŭmikrofona gasto. – Muzike ornamas nian elsendon krome la kanzono „Mia amiko” en la plenumo de Carina. – La interreta foto akompananta la hodiaŭan programinformon rilatas al la bunto de polaj bieroj. – Nia elsendo estas aŭskultebla ankaŭ en jutubo pere de: https://www.youtube.com/watch?v=FLQMflRKWtY

--------------------------------------------------------------------------------

Martin Strid pri ĉendanco
[2017-05-23]
https://pola-retradio.org/2017/05/martin-strid-pri-cendanco/

En nia antaŭmikrofona renkontiĝo ni interparolas kun sveda esperantisto, populariganto de ĉendanco, Martin Strid , kiu en nia elsendo kantas por ni ĉendancon dediĉitan al D-ro Esperanto, samtempe klarigante kial ĉendanco populariĝu en la E-komunumo. Por informiĝi pli konsultu la paĝon: http://tretis.tone.se/pag.php?jen&lng=eo El la elsendo 23.05.2017 – 6’54”

--------------------------------------------------------------------------------

Festivalo de la Religia Muziko en Varsovio
[2017-05-26]
https://pola-retradio.org/2017/05/festivalo-de-la-religia-muziko-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 26.05.2017

--------------------------------------------------------------------------------

Premio por la pola jubilea monbileto
[2017-05-26]
https://pola-retradio.org/2017/05/premio-por-la-pola-jubilea-monbileto/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 26.05.2017

--------------------------------------------------------------------------------

E_elsendo el la 26.05.2017
[2017-05-26]
https://pola-retradio.org/2017/05/e_elsendo-el-la-26-05-2017/

Podkasto: Ludu en nova fenestro | Elŝutu

La 653-a E_elsendo el la 26.05.2017 ĉe www.pola-retradio.org

– Nian hodiaŭan felietonon pri koninda polo ni dediĉas al la pola komponisto, reprezentanto de Juna Pollando, Feliks Nowowiejski, kies 140a naskiĝdatreveno pasis nunjare. La felietonon akompanas muzikcitaĵoj el jutubo el liaj komponaĵoj: marŝo „Sub la standardo de paco”, la patriota, himneca kanto „Rota” kaj el la antifono „Parce Domine”. – La komenca kulturkroniko informas pri la distingo de pola monbileto emisiita lige kun la 1025-jariĝo de la kristanigo de Pollando kaj pri la Festivalo de la Religia Muziko en Varsovio, komenciĝonta la plej proksiman sabaton. Ĝia lasta koncerto omaĝos la kreadon de la heroo de nia nunsemajna felietono. – La E-komunumaj informoj rilatas al la ĵus finiĝinta 69-a IFEF-kongreso en Kolmar, al la eventoj planitaj por junio en la E-Muzeo en la ĉeĥa Svitavy, al daŭre malferma oferto por esperantistoj veni ĝui kaj kunlabori dum la dana Roskilde-Festivalo. – La foto akompananta nian programinformon devenas el Vikipedio kaj prezentas la heroon de nia felietono, Feliks Nowowiejski. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Koninda Polo: Feliks Nowowiejski
[2017-05-26]
https://pola-retradio.org/2017/05/koninda-polo-feliks-nowowiejski/

Pro la marŝo “Sub la standardo de paco” la heroo de nia felietono, Feliks Nowowiejski estis premiita en Londono en 1898. Li estas pola komponisto, dirigento, orgenludisto-virtuozo, organizanto de la muzika vivo kaj la papa ĉambelano. Tio ne estis la unua komponaĵo de la talenta 26–jarulo. Havante 10 jarojn li komponis Suiton de facilaj klasikaj kaj nuntempaj dancoj por fortepiano (polonezo, menueto, polko, valso, galopdanco, mazuro kaj krakoviako). Tio i.a. decidis ke la gepatroj direktis sian filon al la plej fama en la regiono lernejo en Święta Lipka. Tie oni edukis lernantojn kiel orgenludistojn, muzikinstruistojn. Tie Feliks Nowowiejski lernis krome harmonion, pianludon, violonludon, violonĉelludon, kornoludon kaj unuavice orgenludon, per kiu li aparte distingiĝis. La 7-an de februaro 2017 pasis lia 140-a naskiĝdatreveno. Li naskiĝis  en Barczewo en Varmio (la nordorienta Pollando), tiam pro la dispartigoj, troviĝanta sub la administracio de Prusio. La loĝantaro konsisitis ĉefe el la pola elemento, sed fine de la 19-a jarcento la prusa registaro komencis vastskalan germanigadon. La pola lingvo estis forigita el la lernejoj kaj preĝejoj. Reage sekvis la nacia revigliĝo. Kreiĝis Olsztyn-Gazeto, Societo de Popolaj Legejoj, Societo de Sciencaj Helpiloj, en 1893 poloj akiris mandaton en la prusa parlamento. Nowowiejski-familio estis ligita kun Varmio ekde la 17-a jarcento. La gepatroj de la komponisto sentis sin polaj patriotoj kaj en tiu spirito edukis siajn 11 gefilojn. La familio en 1893 translokiĝis al Olsztyn, kie Feliks enspezcele ludis en militistaj orkestroj helpante vivteni la familion. Tiam kreiĝis liaj unuaj komponaĵoj kaj amatoraj ensembloj. La menciita enkonduke premio de The British Musician esti la impulso por daŭrigi la studojn. Unue en Konservatorio de Stern en Berlino, sekve post kurso en Lernejo de Eklezia Muziko en Ratisbono Feliks estis akceptita al la Lernejo de Majstroj en la Reĝa Akademio, kie li studis komponadon ĉe Max Bruch, samtempe en la universitato daŭrigante muzikologiajn studojn. Tiam kreiĝis liaj unuaj premiitaj seriozaj muzikverkoj. En 1902 Feliks Nowowiejski akiris la premion de Giacomo Mayerbeer – Prix de Rome pro la oratorio pri Disipema Filo kaj pro Romantika Uverturo. Kiel anekdoton ni aldonu, ke 8 jarojn pli frue similan premion en Parizo akiris pro la komponaĵo La disipa filo Debussy. La ligitajn kun la premio rimedojn Nowowiejski destinis por la dujara arta vojaĝo, kion cetere kondiĉis la premio,  tra Germanio, Ĉeĥio, Aŭstrio, Italio, Afriko, Francio, Belgio. En ĝia daŭro li renkontiĝis kun Antonin Dvořak, Gustav Mahler, Camille Saint-Saënsens, Pietro Mascagni, Ruggero Loncavalli. En la jaroj 1905-07 Nowowiejski komponis du oratoriojn “La Retrovo de la S-ta Kruco” kaj monumentecan “Quo Vadis” kreiĝintan pro la inspiro de vojaĝo al Romo kaj la romano de Henryk Sienkiewicz. La premiero de “Quo Vadis” en Amsterdamo  ĝuis grandan sukceson kaj baldaŭ estis prezentita sur la koncertaj estradoj de Nederlando, Germano, Svislando, Usono, unuavice en Carnegie Hall. La estado de Nowowiejski en Berlino ligiĝis ne sole kun la studoj.  Tio estis la periodo, kiam firmiĝis la nacia identeco de la komponisto. Tie li profundigis konojn pri la polaj literaturo kaj historio. Li lernis la literaturan lingvaĵon, komencis komponi patriotajn verkojn, organizis koncertojn por 100-mila pola kolonio. Konvinkite, ke lia patrolando estas Pollando Nowowiejski revenis al la lando, al Krakovo kie li transprenis la postenon de la direktoro kaj orkestdirektisto de la Krakova Societo. En Krakovo la 15-an de julio 1910 en la 500ª  datreveno de la venka batalo kontraŭ teŭtonoj ĉe Grunwald-kampoj antaŭ ĵus lanĉita Grunwald-monumento korusoj direktitaj de Nowowiejski plenumis lian komponaĵon por la teksto de Maria Konopnicka “Rota”. Tiu kanto kun solena, himenca karaktero, kreiĝinta proteste kontraŭ la perskutado de poleco en la prusa aneksoparto,  ĝis nun estas plenumata. La eksplodo de la 1-a mondmilito surprizis Nowowiejski en Berlino, kie li gvidis klason pri komponado en la tiea muzika altlernejo. La milittempon li pasigis kiel subalternulo de la prusa reĝo en militista orkestro. En 1919 li revenis al la renaskiĝinta Pollando, al Poznano. Li lekciis en la tiea Ŝtata Konservatorio gvidante la orgenklason kaj direktante orkestron. En 1927 li rezignis pri ĉi tiu laboro dediĉinte sin ekskluzive al la komponado kaj koncerta aktivado. La jaroj pasigitaj en Poznano apartenis al la plej fruktoportaj en la vivo de la komponisto. Kreiĝis tiam liaj grandaj verkoj por la operscenejo kaj estrado. Temas pri liaj baletoj “Popolaj Pentraĵoj” kaj “Reĝo de Ventegoj”, la opero “Legendo de Baltiko” kaj skizoj de du aliaj operoj. Tiam kreiĝis liaj lernejanaj kantliboj kun regiona-patriota karaktero, multaj komponaĵoj por koruso kaj orkestro, inter ili “Patrolando” por la vortoj de elstara pola renesanca poeto Jan Kochanowski. Nowowiejski ne ĉesis verki orgenkomponaĵojn, kreiĝis multaj verkoj por orkestro kaj por solinstrumentoj kun orkestro, kantociklo por sopranulina voĉo kun fortepiano, la 2-a kaj 3-a Simfonioj. En 1936 pro sia agado li estis distingita per la plej alta ŝtata distingo La Komandora Kruco de la Ordeno Polonia Restituta. La eksplodo de la 2-a mondmilito signifis seriozan minacon por Nowowiejski flanke de la agresinta Germano pro lia patriota kreado kaj engaĝiĝo al plebiscito favore al aliĝo de Varmio al Mazurio. Liaj manuskriptoj trovis kaŝejon en Raczyński-Biblioteko. Li mem unue ricevis rifuĝejon en Elizabeta-monakinejo, poste kun la familio li translokiĝis al Krakovo. Tie kreiĝis liaj lastaj komponaĵoj, i.a. la 4-a Simfonio. La cerboemebolo fine de 1941 metis finon al la komponista kreado. Feliks Nowowiejski mortis la 18-an de januaro 1946. La nomon de Feliks Nowowiejski omaĝe portas la Simfonia Orkestro en Olsztyn, Muzika Akademio en Bydgoszcz, muzikaj lernejoj en i.a. Gdansko, Gniezno, Szczecin, Tuchola. En Poznano funkcias Societo de Feliks Nowowiejski, kiu de 23 jaroj organizas Internacian Orgenkonkurson.

El la elsendo 26.05.2017. Legas Barbara – 8’53”

--------------------------------------------------------------------------------

La spirado influas la memoron kaj emociajn reagojn
[2017-05-30]
https://pola-retradio.org/2017/05/la-spirado-influas-la-memoron-kaj-emociajn-reagojn/

La spriritmo, tio ĉu la aero estas enspirata aŭ elspirata, influas la aktivecon de la cerbo kaj dank’ al tio rapidecon kun kiu ni identigas emociojn. Tiuj rezultoj videbliĝas ankaŭ dum  memorigado. Sciencistoj el la usona Northwestern-Universitato, pri kio skribis „Journal of Neuroscience” malkovris, ke la spiroritmo respondecas pro stimulado de la tiuj cerbosferoj, kiuj kontrolas la alifaradon de flarstimuloj, memorfunkciojn kaj emociajn reagojn.  Ili elmontris ankaŭ, ke homoj pli rapide rekonas vizaĝojn, kiuj esprimas timon kaj pli bone memoras objektojn, kun kiuj ili rilatis dum la enspirado de aero tra la nazo. Kiel informis la kunordiganta la esploron Christina Zelano la ĉefa malkovro konsistas en tio, ke dum enspirado de aero okazas grandaj ŝanĝoj en la cerbofunkciado, ĉar la esnprirado stimulas neŭronojn en la limba sistemo. Ĉi tiuj konkludoj estis tiritaj post la priekzameno de 60 volontuloj rigardantaj fotojn dum scienicistoj mezuris ilian spiroritmon.

El la elsendo 30.05.2017. Legas  Barbara kaj Tomek – 1’12”

sc_bp_tm_La influo de spirado_01’12”

--------------------------------------------------------------------------------

En 2018 monumento de juna Zamenhof en Bialistoko
[2017-05-30]
https://pola-retradio.org/2017/05/en-2018-monumento-de-juna-zamenhof-en-bialistoko/

Lastlunde la urbokonsilio de Bialistoko decidis, ke en 2018 en Bialistoko estos malkovrita monumento de juna Zamenhof ĉe la strato, kiu portas lian nomon. La ideo estis proponita kaj akceptita kadre de la civitana buĝeto de la urbo por la 2017. Ĝi omaĝos la 100-an datrevenon de lia morto, kvankam pezentos junan Zamenhof, kiu ruligas gisferan rondforman fajrokovrilon de gisfera forno, kio estis siatempe populara ludo de knaboj en malriĉaj kvartaloj. Nunjare estos anocita konkurso por realigo de la ideo de la momentumento kaj venontjare ĝi estos malkovrita.

El la elsendo 30.05.2017. Legas Barbara – 0’55”

--------------------------------------------------------------------------------

La pola lingvo ĉiam pli populara en Irkuck
[2017-05-30]
https://pola-retradio.org/2017/05/la-pola-lingvo-ciam-pli-populara-en-irkuck/

La polan lingvon en la Ŝtata Universitato en Irkucko, la plej granda altlernejo en la ĉefa urbo de la Orienta Siberio studas en plimulto rusoj, eksterlandanoj, sed ankaŭ poldevenuloj. Ĝi estas lekciata devige kiel unu el la nuntempaj slavaj lingvoj en la fakultato de la rusa filologio. Aldone en la fakultato de fremdaj lingvoj studentoj povas elekti la polan lingvon kiel la tiel nomatan duan fremdan lingvon. Ekde 2015 funkcias en la universitato Centro de la Pola Lingvo, kiu rolas kiel rendevuejo por studentoj de diversaj fakultatoj,  kaj ankaŭ por personoj lernantaj la polan lingvon en la loka katolika preĝejo. En Irkucko estas pli ol 10 altlernejoj,  do la grupo de neplenaj 50 personoj studantaj la polan lingvon povas ne ŝajni granda, sed konsiderante, ke la filologia fakultato havas nur 20-25 studentojn la situacio aspektas iom alie, des pli ke la nombro de studentoj elektantaj la polan lingvon kreskas. La studentojn favoras la fakto, ke en Irkucko funkcias Ĝenerala Konsulejo de Pollando, aktivas polkolonia organizo „Ĉenero”. Kunlabore kun ambaŭ institucioj en Irkucko okazas Somera Lernejo de la Pola Lingvo apud Bajkalo, ĉiujaraj konkursoj pri la pola ortografio, renkontiĝoj kun invititaj de la konsulejo polaj kreantoj. La pola ministerio por la supera edukado ebligas al studentoj partopreni somerajn lernejojn de la pola lingvo en Pollando.

El la elsendo 30.05.2017. Legas Milada – 2’04”

--------------------------------------------------------------------------------

Polaj ekspertoj klerigos ĉinajn inĝenierojn
[2017-05-30]
https://pola-retradio.org/2017/05/polaj-ekspertoj-klerigos-cinajn-ingenierojn/

Laborantoj de la Bjalistoka kaj de la Krakova Politeknikoj klerigos ĉinajn inĝenierojn en la Ĉina-Pola Lernejo de Inĝenierio ĉe Tianjin Chengjian University. La edukoferto de la nova altlernejo estas direktita al la civitanoj de Ĉinio kaj la okupoj estos gvidtaj en la angla lingvo. Findstudintoj ricevos du diplomojn – la polan kaj ĉinan. La studoj komenĉiĝos aŭtune okazante unuavice en Ĉinio, kien estos veturantaj polaj lekciantoj. Scienistoj el Bialistoko instruos konstruadon kaj medioinĝenierion, tiuj el Krakovo arkitekturon kaj naturarkitekturon, entute unu trionon de la instruprogramo. Estas planite, ke ĉinaj studentoj estos venantaj ankaŭ al Pollando por unu semestro aŭ unu jaro por sperti la studojn laŭ la plena pola sistemo.

El la elsendo 30.05.2017. Legas Tomek – 0’54”

--------------------------------------------------------------------------------

La avantaĝoj de arĝenta manĝilaro
[2017-05-30]
https://pola-retradio.org/2017/05/la-avantagoj-de-argenta-mangilaro/

La arĝenta manĝilaro servas kiel ornama elemento de la tablo kaj elmontras la socian statuson de la posedanto. Ĝi ankaŭ rolas pozitive en la kunteksto de nia sano, ĉar arĝento efikas antisepse, kontraŭbakterie kaj kontraŭviruse. Usonaj biologoj difinis arĝenton kiel antibotikon de riĉuloj, kiam en la 80-aj jaroj estis malkovrite, ke epidemiojn en la mezepoko estis supervivantaj nur riĉaj personoj. Tiu fenomeno estis longe neklarigita ĝis kiam estis malkovrite, ke tio okazis dank’ al la arĝenta manĝilaro, pri kiu tiuepoke disponis nur riĉuloj. Dum la manĝado per la arĝenta manĝilaro en la buŝo kreiĝas koloida arĝento, kiu estas bonega antibiotiko. Tial la uzado de arĝenta manĝilaro ĉiutage estas konsilinda aparte por infanoj, kiuj dank’ al tio estas protektitaj kontraŭ bakteriaj infekcioj kaj oftaj malvarmumiĝoj. Krome la uzo de arĝenta kulero por preprado de supoj, konfitaĵoj kaj aliaj produktoj garantias, ke ili ne putriĝos. Oni krome rekomendas servi vinon en arĝentaj kalikoj, dank’ al kio ĝia gusto fariĝas pli rafinita kaj ĝia temperaturo malkreskas. Ankaŭ simpla kranakvo servita en arĝenta kruĉo post mallonga tempo akiras salubrajn proprecojn. Oni malrekomendas tamen la arĝentan manĝilaron por la konsumado de ovoj aŭ majonezo, ĉar enestanta en ili sulfuro rezultigas kemian reagon, kiu ne nur lasas nigran sedimenton sur la manĝilaro, sed krome kaŭzas metalecan guston en la buŝo.

El la elsendo 30.05.2017. Legas  Barbara kaj Tomek – 1’47”

sc_bp_tm_Avantagoj de argenta mangilaro_01’47”

--------------------------------------------------------------------------------

E_elsendo el la 30.05.2017
[2017-05-30]
https://pola-retradio.org/2017/05/e_elsendo-el-la-30-05-2017/

Podkasto: Ludu en nova fenestro | Elŝutu

La 654-a E-elsendo ĉe www.pola-retradio.org el la 30.05.2017:

– Nia antaŭmikrofona gasto estas hodiaŭ nia redakcia kolego, d-ro Maciej Jaskot dividanta impresojn pri tri majaj konferencoj, kiujn li partoprenis en majo en la polaj Bjalistoko kaj Lublino kaj Sofio. Ili i.a. spegulas la problemojn de la lingvoinstruado en Pollando enhavante ankaŭ informojn interesajn por E-instruantoj. – La komencaj aktualaĵoj koncernas la staton de la instruado de la pola lingvo en Irkuck, la instruadon de ĉinaj studentoj fare de polaj lekciantoj kaj la decidon pri nova Zamenhof-monumento en Bjalistoko. – La sciencbultenaj temoj informas pri la ligiteco inter nia spirritmo kaj kapablo identigi emociojn kaj pri la avantaĝoj uzi arĝentan manĝilaron. – Aktualaĵoj kaj la sciencbultenaj temoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. Aparte estas aŭdebla la interparolo kun nia antaŭmikrofona gasto. – Hodiaŭ pri D-ro Zamenhof el Bjalistok’ kantas Nicolin kaj krome ni memorigas iom malnovan kanton de KAJTO „La velŝipo Magdalena” el la KD Tohuvabohuo. – La hodiaŭa foto akompananta la programinformon ne povas rilati al aspekto de nova monumento de Zamenhof en Bjalistoko. La partoprenintoj de la nunjara PEA-kongreso tamen havis la okazon promeni tra Bjalistoko gviditaj de Zamenhof mem kaj eĉ foti sin ĉe lia ĝisnuna monumento. Venontjare li certe montros al ni ankaŭ la novan monumenton rilatan al sia junaĝo en la urbo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

D-ro Maciej Jaskot pri tri majaj konferencoj (2017) kiujn li partoprenis
[2017-05-30]
https://pola-retradio.org/2017/05/d-ro-maciej-jaskot-pri-tri-majaj-konferencoj-2017-kiujn-li-partoprenis/

Nia antaŭmikrofona gasto, redakcia kolego, d-ro Maciej Jaskot dividas impresojn pri tri majaj konferencoj (2017), kiujn li partoprenis  en la polaj Bialistoko kaj Lublino kaj en la bulgara Sofio. Ili i.a. spegulas la problemojn de la lingvoinstruado en Pollando kaj informas pri lia interesa pola-bulgara kunlaboro en la pola-ukraina scienca kolektivo. El la elsendo 30.05.2017 – 10’34”

--------------------------------------------------------------------------------

Pollando, nekonstanta membro de la Sekureckonsilio de UN
[2017-06-02]
https://pola-retradio.org/2017/06/pollando-nekonstanta-membro-de-la-sekureckonsilio-de-un/

La Ĝenerala Asembleo de la Unuiĝintaj Nacioj elektis en la sekreta voĉdonado kvin nekonstantajn membrojn de la Sekureckonsilio por la jaroj 2018-2019. Pollando ĝuas grandan sukceson akirinte plej multnomran subtenon akirinte 190 subtenovoĉojn je du sindetenoj. Krome estis elektitaj Kuvajto, Peruo, Eburborda Respubliko kaj Ekvatora Gvineo. Pollando kandidatiĝis al la Konsilio en 2009 gvidante la kampanjon sub la devizo „Solidareco-Respondeco-Engaĝiĝo”. Ĝis nun Pollaando estis membro de la sekureckonsilio kvin fojojn, la lastan fojon en la oficperiodo 1996-1997.

El la elsendo 02.06.2017. Legas Barbara – 0’57”

--------------------------------------------------------------------------------

Tagoj de Zoltan Kodaly en Katowice, Pollando
[2017-06-02]
https://pola-retradio.org/2017/06/tagoj-de-zoltan-kodaly-en-katowice-pollando/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 02.06.2017

--------------------------------------------------------------------------------

Pola Muzeo en la svisa Rapperswil
[2017-06-02]
https://pola-retradio.org/2017/06/pola-muzeo-en-la-svisa-rapperswil/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 02.06.2017

--------------------------------------------------------------------------------

E_elsendo el la 02.06.2017
[2017-06-02]
https://pola-retradio.org/2017/06/e_elsendo-el-la-02-06-2017/

Podkasto: Ludu en nova fenestro | Elŝutu

La 655-a E_elsendo el la 02.06.2017 ĉe www.pola-retradio.org

-Nia ĉefinformo lastmomenta koncernas membriĝon de Pollando kiel nekonstanta membro en la Sekureckonsilio de UN. – Nia ĉi-vendreda komenca kulturkroniko informas pri la Tagoj de la hungara komponisto, lingvisto, etnografo Zoltan Kodaly en Katowice kaj pri klopodoj repopularigi la Polan Muzeon en la svisa Rapperswil. – La hodiaŭan felietonon, kiu rakontas pri la urbo Elbląg en la norda Pollando ni ĉerpis el nia arkivo. – Buntaj E-komunumaj informoj rilatas al la klopodoj aperigi Unesko-revuon ankaŭ en Esperanto, al la programo de la nunjara programo de IKU kaj Scienca Kafejo en Seulo kaj pri la esperantista evento okazinta en la brazila Lorena. – Fine denove aŭdiĝas nia Leterkesto. – La foto akompananta nian programinformon devenas el la Interreto kaj prezentas la internon de unu el la ekspoziciaj salonoj de la Pola Muzeo en Rapperswil, dediĉita al Ignacy Jan Paderewski. – La aktualaĵo kaj kulturkronikaj informoj estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Legado favoras evoluon de emocia inteligenteco
[2017-06-06]
https://pola-retradio.org/2017/06/legado-favoras-evoluon-de-emocia-inteligenteco/

Homoj preferantaj legi librojn ol rigardi filmojn kaj televidon karakteriziĝas per pli granda empatio kaj la preteco hepi al aliaj homoj. Rose Turner, doktoriĝantino en la brita Kingston University London faris interretan enketadon sub la gvido de profesoro Frédéric Vallée-Tourangeau. Ŝi pridemandis 124 volontulojn pri iliaj preferoj ligitaj kun la librolegado, rigardado de filmoj kaj televido. Samtempe ŝi testis ilin laŭ la vidpunkto de emocia inteligenteco kaj interpersonaj rilatoj, i.a. intenseco de empatio, t.e. kapablo rekoni kaj kompreni ies emociojn kaj la porsociaj konduktoj (preteco helpi al aliuloj). Evidentiĝis, ke personoj kiuj preferas legi librojn ol rigardi filmojn aŭ televidon pli bone komprenas aliajn homojn kaj estas rilate ilin pli amikemaj. Laŭ la esplorantino la legado devigas la leganton enpensiĝi pri la homa naturo. Nome legante homo vidas sole vortojn kaj por plene kompreni libroheroojn devas kompletigi la solan tekston per emocioj, kio ebligas evoluigi la empatikapablon. Kiam homo nur rigardas bildojn,  multaj el tiuj informoj estas pretaj, dank’ al la rolado de la filmoherooj. La legado estas la ĝenerala formo pasigi liberan tempon kaj ofte ekde la plej frua aĝo la gepatroj instigas siajn infanojn al la legado por helpi al ili evoluigi la lingvokonon kaj grandigi la vortprovizon. La ekzamenado de Rose Turner elmontras, ke ankaŭ diversforma alfrontado de fikcio influas la nivelon de la emocia inteligenteco kaj empatikondutojn.

El la elsendo 06.06.2017. Legas  Barbara kaj Maciek – 1’56”

sc_bp+mj_legemo kaj empatio_01’56”

--------------------------------------------------------------------------------

Bildo de solece vivantaj poloj
[2017-06-06]
https://pola-retradio.org/2017/06/bildo-de-solece-vivantaj-poloj/

65 procentoj de solece vivantaj poloj havas dekstrulajn aŭ centrodekstrulajn mondkonceptojn kaj ligas grandan signifon al tradiciaj valoroj. Plimulto de ili revas pri konstanta partnero kaj la plej gravajn por ili valorojn formas familio, amo kaj infanoj. Tio rezultas el la plej nova sociekzamenado „La generacio de soluloj”.  Farita inter preskaŭ tri mil internaŭtoj inter la 18-a kaj la 65-a vivojaroj,  ĝi estas la plej ampleksa ĉi-rilata esploro ekde 5 jaroj.  Jam ĉiu kvina polo vivas solece kaj ĉi tiu nombro daŭre kreskas. Kreskas ankaŭ la ĝenerala konscio pri ilia  ĉiam pli granda rolo en la pola socio. La plej nova  esploro surprizas kaj disblovas stereotipojn pri poloj vivantaj solece, kiujn oni traktis kiel liberpensulojn, homojn subtaksantajn familivalorojn,  ofte ŝanĝantajn partnerojn, koncentriĝantajn pri profesia kariero kaj la deziro longe vivi solece. Laŭ la lastaj esploroj evidentiĝas,  ke du trionoj de soluloj, t.e. 65 procentoj deklaras centrodekstrulajn  aŭ dekstrulajn opiniojn, kio povas ligiĝi kun la fakto ke poloj alte taksas tradiciajn valorojn.  95-procente la polaj soluloj serĉas konstantan partneron kaj la plej gravaj estas por ili tiaj valoroj kiel la familio (67 procentoj de la enketitoj), amo (58 procentoj). 74 procentoj de solece vivantaj poloj en la aĝo de 18-39 vivojaroj deklaris la deziron havi infanojn. Parto de soluloj ne kaŝas, ke deziras ligiĝi kun personoj ne divorcitaj kaj seninfanaj. La ekzamenado liveris ankaŭ respondojn pri seksaferoj. 45 procentoj de poloj vivantaj solece  en la aĝo de 18-24 vivojaroj kaj 15 procentoj en la aĝo de 25-39 vivojaroj ne komencis ankoraŭ seksan vivon. Tio laŭ esploristoj montras, ke poloj sopiras al vera amo, al valoroj, kiuj fortigas la familian vivon por longaj jaroj. 91 procentoj de polaj soluloj konfesis havi/flegi iun hobion, plej ofte temas pri vojaĝado. Samtiom deklaras kontenton pri sia materiala situacio.

El la elsendo 06.06.2017. Legas Tomek – 2’21”

--------------------------------------------------------------------------------

Polaj politikistoj reagas post la lasta terorisma atenco
[2017-06-06]
https://pola-retradio.org/2017/06/polaj-politikistoj-reagas-post-la-lasta-terorisma-atenco/

Ne ĉesas komentoj, reagoj kaj analizoj post la lastsabata terorista atenco en Londono. Polaj politikistoj ne nur sendis la kondolencojn kaj kunsentovortojn. La pola ĉefministro, Beata Szydło diris, ke temas pri laŭvica atenco, kaj laŭvica evento, kiuj devas nin skui, reage je kiu necesas trovi efikan metodon kontraŭbatali terorismon. Ŝi diris: „Ne ekzistas aktuale pli grava afero en Eŭropo ol sekureco, kiu estas tasko por ĉiuj politikistoj, ĉiuj ŝtatoj kaj ni devas unuiĝi. Ne sufiĉas kunsentovortoj, ni devas komenci la kontraustaron rilate terorismon firme kaj forte” – diris Szydło.  Pollando konsekvence konstruas sian migropolitikon, kontraŭante la trudan loĝigadon de islamaj enmigrantoj portante helpon al ili surloke, en iliaj loĝregionoj, destininte por ĉi tiu celo jam pli ol 100 milionojn da zlotoj.

El la elsendo 06.06.2017. Legas Barbara – 1’11”

--------------------------------------------------------------------------------

Kofeino plibonigas sportajn rezultojn
[2017-06-06]
https://pola-retradio.org/2017/06/kofeino-plibonigas-sportajn-rezultojn/

Kofeino antaŭ la sporta rivalado povas plibonigi la akirotajn rezultojn eĉ tiam, kiam oni trinkas ĝin ĉiutage kaj ne sole antaŭ la rivalado. Tio estis konata delonge, ke post la eltrinko de kafo aŭ de trinkaĵoj enhavantaj kofeinon sportistoj povas iom pli rapide kuri, bicikli aŭ naĝi, pli alte salti aŭ pli foren puŝi globon. Trejnistoj tamen ofte rekomendis rezigni pri la kaftrinkado dum kelkaj tagoj antaŭ la sporta rivalado timante, ke la organismo de sportisto alkutimiĝos al ĝi kaj sekve ĝi ne plu samefikos. Tiujn dubojn disblovas esploroj, kiujn kun sia kolektivo faris profesoro Bruno Gualanom, fiziologo en la universitato en Sao Paulo. Li ĉiam supozis, ke kafo helpas akiri pli bonajn sportajn rezultojn, eĉ trinkata ĉiutage. Li ankaŭ volis ekscii kiom da kafo aŭ trinkaĵoj kun kofeino necesas trinki por akiri la plej bonajn rezultojn. Profesoro Gualanom testis tri grupojn de viroj. La unua grupo ricevis unu horon antaŭ la fortostreĉo tablojdan kofeinon en la dozo de 400 miligramoj, kiu estas ekvivalento de tri kafotasoj.  La dua grupo ricevis placebon. La tria ricevis nenion. Ĉies tasko esti bicikli per nemovebla biciklo por konsumi 450 kaloriojn en tempo laŭeble plej mallonga, kio kutime prenas 30 minutojn. La testado okazis matene kaj ekzamenitoj nenion antaŭe manĝis.  Kiel estis supozite tiuj, kiuj ricevis kofeinon akiris iom pli bonajn rezultojn ol la aliaj.  Evidentiĝis samtempe, ke por la sportaj rezultoj estas negrava dozo de kofeino. Identajn rezultojn akiris same tiuj, kiuj ricevis kofeinon en la dozo egala al unu kafotasko,  kiel la aliaj kies kofeinodozo egalis al du aŭ eĉ tri kafotasoj.

El la elsendo 06.06.2017. Legas  Barbara kaj Maciek – 2’07”

sc_bp+mj_kofeino kaj sportaj rezultoj_02’07”

--------------------------------------------------------------------------------

E_elsendo el la 06.06.2017
[2017-06-06]
https://pola-retradio.org/2017/06/e_elsendo-el-la-06-06-2017/

Podkasto: Ludu en nova fenestro | Elŝutu

La 656-a E-elsendo ĉe www.pola-retradio.org el la 06.06.2017:

– En la hodiaŭa programo ni proponas la 56-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. Samtempe ni atendas respondojn pri tio ĉu jam antaŭe niaj aŭskultantoj konis la romanon. Ĉu en la propra lingvo aŭ en Esperanto? Ĉu la prezentataj de ni fragmentoj instigis legi la romanon, ekzemple en la Interreto? – La komencaj aktualaĵoj rilatas al la lastsabata terorista atenco en Londono kaj al la bildo de solecaj poloj. – La sciencbultenaj temoj alportas informojn pri esploroj, ke legado favoras evoluon de empatio, kafeino garantias pli bonajn sportajn rezultojn. – Aktualaĵoj kaj la sciencbultenaj temoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. – Muzike denove akompanas Kajto, kun kiu ni entreprenis „Vojaĝon suden”. – La hodiaŭa grafikaĵo el la reta paĝo de la ĉefministro rilatas al informo, ke solecaj junaj poloj revas pri tradicia, feliĉa familio. –Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La 25-a Internacia Festivalo de pola poetino Maria Konopnicka
[2017-06-09]
https://pola-retradio.org/2017/06/la-25-a-internacia-festivalo-de-pola-poetino-maria-konopnicka/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.06.2017

--------------------------------------------------------------------------------

La varsovia preĝejo de Ĉiuj Sanktuloj – Domo de la vivo
[2017-06-09]
https://pola-retradio.org/2017/06/la-varsovia-pregejo-de-ciuj-sanktuloj-domo-de-la-vivo/

La nomo de la varsovia preĝejo de Ĉiuj Sanktuloj estas konata al tiuj esperantistoj, kiuj sekvas la dummilitajn sortojn de Zamenhof-familio. Nome ĝuste en ĝi la kaŝejon kaj rifuĝejon, la savon trovis i.a. la nepo de la lingvokreinto Ludoviko Kristofono Zaleski-Zamenhof, lia patrino kaj aliaj familianoj. Pri tio eblas ekscii pli amplekse en la libro „Zamenhof-strato”, pri tio ni parolis pli amplekse en nia felietono dediĉita al pastro Marceli Godlewski (15.09.2015),  kiu en ĉi tiu tragika periodo estis ĝia la paroĥestro kaj la preĝejo mem ektroviĝis sur la tereno de la getto. Lastmerkrede la preĝejo de Ĉiuj Sanktuloj ricevis la titolon „Domo de la vivo” – „House of life” atribuitan de la Fondaĵo de Raoul Wallenberg. Koncerna anglalingva  informtabulo ene de la sanktejo tekstas „Tiu ĉi konstruaĵo servis kiel rifuĝejo por senkulpaj homoj, kies nomojn neniam ni ekscios, kiuj estis savantaj judojn endanĝerigante la propran vivon”. La nomon „Domo de la vivo” ricevas lokoj, en kiuj dum la ekstermoperiodo oni estis savantaj judojn. Aktuale estas 300 tiaj lokoj. Dum la porokaza solenaĵo Samuel Tenembaum, la filo de la establinto de la fondaĵo susbtrekis, ke kiam en septembro 1939 germanoj atakis Pollandon kun la intenco elmurdi ĉiujn judojn pastro Godlewski ne povis rigardi indiferente al tio, kio ĉirkaŭe de li okazis. „Tial li donis rifuĝejon kaj nutris judojn ene de la muroj de ĉi tiu preĝejo, kvankam li sciis, ke ĉiu helpo al judoj estis mortpunata.  Multaj transdaŭris la Holokauston ĝuste dank’ al tio, ke ili kaŝis sin interne de la preĝejaj muroj”. Kiel akcentis Samuel Tenembaum, „tiu ĉi preĝejo estis domo de la vivo, loko de la vivo, fortreso de la vivo. Tenebro ne povis ĝin supervenki”. Parafrazante la judan preĝon li aldonis – „se tiu konstruaĵo estus fariĝonta nur rifuĝejo por judoj, jam tio sufiĉus. Se ĝi sole estus certiganta nutron, jam tio sufiĉus. Se judoj estus ricevantaj nur dokumentojn ebligantajn fuĝi al la arja flanko, tio ankaŭ sufiĉus. Sed ĉi tie judoj ne nur povis sin kaŝi, ricevi nutraĵojn kaj dokumentojn, sed aldone pastro Godlewski estis elkondukanta el la getto judajn infanojn. Tio estas multe pli ol sufiĉe”. La merkredajn solenaĵojn partoprenis reprezentantoj de la ŝtataj aŭtoritatoj, ambasadoroj, sacerdotaro, reprezentantoj de la Juda Konfesia Komunumo, de la Soci-kultura Societo de Judoj kaj de la Juda Historia Instituto. Senatano Jan Żaryn, kiu reprezentis Senatmarŝalon, Stanisław Karczewski i.a. memorigis, ke la sinteno de pastro Marceli Godlewski ne estis apartigita. Ekzistas 800 konfirmitaj  kazoj de pastroj, kiuj dum la mondmilito estis savantaj judojn kaj el inter 15 episkopoj tiam sur la polaj teritorioj 13 aktive protektis judojn. La helpepiskopo de varsovia arkidiocezo Rafał Markowski aldonis, ke por sacerdotoj pastro Godlewski  restas modelo de vera pastreco, kiu per sia vivo pruvis, ke la Evangelion necesas vivi plene. Savi homan vivon, eĉ endanĝerigante la propran – estas vera evangelia sinteno”. La fondaĵo atribuinta la titolon „Domo de la vivo” al la varsovia preĝejo de Ĉiuj Sanktuloj portas la nomon de Raoul Wallernberg, la sveda diplomato, kiu ekde 1944 funkciante kiel sekretario de la sveda ambasado en Budapeŝto savis ĉirkaŭ 100 mil hungarajn judojn. La fondaĵon, kiu portas lian nomon establis Baruch Tenembaum. Nun ĝi havas siajn filiojn en Novjorko, Jerusalemo, Buenos Aires, Berlino kaj Rio de Janeiro. De dudek jaroj  ĝi gvidas kampanjojn promociantajn solidarecon kaj kuraĝon de personoj savantaj aliajn kontraŭ la holokaŭsto. Ekde 2014 ĝi memorindigas lokojn ligitajn kun la savado de judoj. La varsovia preĝejo estas la unua loko, kiu ricevis la nomon „Domo de la vivo”.

El la elsendo 09.06.2017. Legas Barbara – 5’32”

--------------------------------------------------------------------------------

La 200-jariĝo de Ossolineum
[2017-06-09]
https://pola-retradio.org/2017/06/la-200-jarigo-de-ossolineum/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.06.2017

--------------------------------------------------------------------------------

E_elsendo el la 09.06.2017
[2017-06-09]
https://pola-retradio.org/2017/06/e_elsendo-el-la-09-06-2017/

Podkasto: Ludu en nova fenestro | Elŝutu

La 657-a E_elsendo el la 09.06.2017 ĉe www.pola-retradio.org

– Nia ĉi-vendreda komenca kulturkroniko informas pri la porokaza ekspozicio lige kun la 200-jariĝo de la grava pola kulturinstitucio, Ossolineum kaj pri 25-a Internacia Festivalo de pola poetino Maria Konopnicka. – Sekve ni prezentas al vi konindan lokon, kiu estas la varsovia preĝejo de Ĉiuj Sanktuloj, en kiu dummilite trovis rifuĝejon i.a. la nepo de Ludoviko Zamenhof kaj aliaj familianoj. Lastmerkrede ĝi ricevis la titolon „Domo de la vivo” de la Fondaĵo Raoul Wallenberg. – Ankaŭ hodiaŭ riĉas E-komunumaj informoj. Ni sciigas pri la nova ĉefa direktoro de ESF, pri atrakcia semajno por la ekstera kaj esperantista publiko antaŭ la Hispana E-Kongreso kaj pri la juliaj eventoj en la Greziljono ( gresillon.org/agendo ) kaj aŭgustaj Internaciaj Plouzekaj Renkontiĝoj ( armor-esperanto.fr/rencontres-2017 ). – Muzike nin akompanas fragmento de la porinfana kanzoneto „Veturas infanoj laŭvoje” por la vortoj de Maria Konopnicka, de „Dankas mi la vivon” de Manuel kaj de „Revenas mi” de Jak Le Puil’ „. – La foto akompananta nian programinformon devenas el la Interreto kaj prezentas la polan poetinon, verkistinon, Maria Konopnicka al kiu rilatas unu el niaj kulturkronikaj informoj. – La aktualaĵo kaj kulturkronikaj informoj estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Kial pli aĝaj infanoj estas pli saĝaj
[2017-06-13]
https://pola-retradio.org/2017/06/kial-pli-agaj-infanoj-estas-pli-sagaj/

En plurinfanaj familioj oni kutimis kaj kutimas glorigi la saĝon kaj talentojn de pli aĝaj infanoj kompare al pli poste naskiĝintaj idoj. Pliaĝuloj estis do akirantaj pli bonan edukitecon, ili estis atingantaj pli bonajn lernorezultojn kaj servis kiel modelo por la ceteraj infanoj. Pro tio pli junaj infanoj ne havis facilan vivon kaj ĉiam devis pruvi sian valoron. Sciencistoj el la Universitato en Edinburgo decidis konfirmi tiujn asertojn eksperimente. Efektive evidentiĝis, ke la unue naskitaj infanoj akiras pli bonajn rezultojn en testoj pri inteligenteco. La apliko de statistikaj instrumentoj elmontris eĉ, ke pli aĝaj infanoj havas pli altan nivelon de intelekta kvociento jam kiel suĉinfanoj. Tiuj esploroj estis kompletigitaj de sciencistoj el la Universitato en Sidnejo kaj per donitaĵoj el la laboroficejoj en Usono. Oni subigis al observado preskaŭ 5 mil infanojn en la vivperiodo de la antaŭnaska fazo ĝis adolesko. Estis ekzamenita ilia familia medio kaj ekonomiaj kondiĉoj, en kiuj la infanoj estis edukitaj. Ĉiun duan jaron la elektitaj infanoj estis pritaksataj laŭ la vidpunkto de siaj kapabloj, inkluzive la legadon kaj vortprovizan riĉon. Tiuj rezultoj estis komparitaj kun la analizo de la gepatraj kondutoj. Evidentiĝis, ke unue naskitaj infanoj estis ricevantaj pli grandan gepatran helpon en la solvado de taskoj bezonantaj rezonadon kaj sekve havis pli bonajn testorezultojn. Tio signifas, ke la unue naskita infano en la unuaj vivojaroj ricevas pli multan mentalan stimulon kaj helpon en evoluigo de kognaj kapabloj. Nome pri ĝi koncentriĝas la ekskluziva atento de la gepatroj. Laŭ Dr-ino Ana Nuebo-Chiquero tiuj rezultoj sugestas, ke la kaŭzo de klerecdiferenco kaj sukcesoj sur la labormerkato inter la gefrataro rezultas el la evidenta ŝanĝo de la gepatra konduto. Kaj tio signifas, ke la unue naskitaj infanoj ne estas laŭdote pli saĝaj, sed kaŭzas tion la konduto de iliaj gepatroj. Teorie la gepatroj klopodas garantii al ĉiuj idoj egalajn ŝancojn, en praktiko ili dediĉas malpli da tempo al la dua kaj sekva infanoj.

El la elsendo 13.06.2017. Legas  Barbara kaj Tomek – 2’33”

sc_bp_tm_Kial pli agaj estas pli sagaj_02’33”

--------------------------------------------------------------------------------

Distingo de Elizabeta la 2-a por polaj sabataj lernejoj
[2017-06-13]
https://pola-retradio.org/2017/06/distingo-de-elizabeta-la-2-a-por-polaj-sabataj-lernejoj/

Reĝino Elizabeta la 2-a atribuis al la Sabata Lernejo de Tadeusz Kościuszko en Londono kaj al European’s Welfare Association CIC en  Walsall la plej altan britan distingon por la sociaj organizoj, la Premion de la Reĝino pro la Socia Servo. La Pola Sabata Lernejo de la Patrujaj Lernoobjektoj de Tadeusz Kościuszko en Londono estas la plej malnova kaj la plej granda pola sabata lernejo en Britio. Ĝi estis establita en 1950 fare de tiuj poloj, kiuj venis al Britio dum kaj tuj post la 2-a mondmilito. En la lernejo oni religas ne sole la instruprogramon, sed ankaŭ zorgas pri la evoluigo de la pola kulturo, flegado de la polaj tradicioj kaj organizas multajn eventojn por firmigi la polan identecon de la lernantoj. La dua organizo estas la kultur-kleriga centro European’s Welfare Association CIC en Walsall apud Birmingham. Ĝi gvidas Sabatan Lernejon de la Polaj Aeraj Fortoj en Britio por 317 infanoj en la aĝo de tri ĝis dek ok jaroj. European’s Welfare Association CIC gvidas krome subtenogrupojn, lernejon de la angla lingvo por plenkreskuloj, korbopilkan teamon, muzikajn okupojn kaj skoltajn grupojn. Ĝi kunlaboras kun polico, sanservo kaj administraj organoj en la regiono de West Midlands reprezentante tie la polan socion. La reprezentantoj de la distingitaj organizoj estis invititaj partopreni la someran akcepton en la ĝardeno de Buckingham-palaco, kiun ĉeestis la reĝino Elizabeta la 2-a kaj membroj de la reĝa familio.

El la elsendo 13.06.2017. Legas Maciek – 1’45” /wp-content/uploads/2017/06/W_mj_-Du-polaj-sabataj-lernejoj-en-Britio-distingitaj_0145.mp3

--------------------------------------------------------------------------------

Centro de Esploroj pri Pollando en Xian
[2017-06-13]
https://pola-retradio.org/2017/06/centro-de-esploroj-pri-pollando-en-xian/

Dum sia vizito en Ĉinio la rektoro de la Katolika Universitato de Lublin, pastro Antoni Dębiński inaŭguris en la Universitato de Internaciaj Studoj en Xian Esplorcentron pri Pollando. Aldone estos funkciigitaj studoj pri la pola lingvo kaj okazos interŝanĝado de studentoj. En la lublina Katolika Universitato de kelkaj jaroj funkcias sinologiaj studoj ĝuantaj grandan interesiĝon kaj la altlernejo serĉas kontaktojn, kiuj firmigus ĝian sciencan laborantaron. Krom la lingvoinstruado en la instruprogramo en ambaŭ altlernejoj troviĝos enhavoj pri esencaj valoroj de ambaŭ kulturoj. La decido de la provinco Shaanxi establi la Esplorcentron pri Pollando kaj studojn pri la pola lingvo okazis post la pasintjara junia vizito de la ĉina prezidento  en Pollando. En decembro al la kunlaboro  estis invitita Fondaĵo de la Pola-Ĉina Edukado en Varsovio. La iniciaton subtenis ankaŭ la Pola-Ĉina Parlamenta Grupo. La subskribo de la koncernaj dokumentoj okazis dum la solena inaŭguro de la Forumo de la Eduka Kunlaboro de la Silka Vojo.

El la elsendo 13.06.2017. Legas Tomek – 0’54” /wp-content/uploads/2017/06/w_tm_Pola-cina-altlerneja-kunlaboro_054.mp3

--------------------------------------------------------------------------------

Ukrainanoj sen vizoj
[2017-06-13]
https://pola-retradio.org/2017/06/ukrainanoj-sen-vizoj/

Kiel lastlunde informis la limgardistaro je pli ol 23 mil ukrainanoj, kiuj dum lasta diurno transpaŝis la limon de Pollando pli ol 2800 personoj utilugis liberaligitajn regulojn, forigantajn la vizodevon. Ekde la noktomezo de sabato je dimanĉo estis forigita la vizodevo por ukrainanoj vojaĝantaj al la Europa Unio. Ili rajtas enveturi la uniajn landoj dum unu duonjaro por 90 jaroj por merkatistaj celoj, turismaj aŭ familiaj. Ili devas kunhavi validan biometran pasporton, kapabli pravigi la celon kaj estadkondiĉojn, disponi pri difinitaj financaj rimedoj kaj havi asekuron. Ili ne povas troviĝi en la registroloko de personoj, al kiuj oni rifuzis – diversmotive – pli frue la rajton enveturi aŭ kiuj povas esti rekonitaj kiel endanĝerigantaj la publikan ordon kaj internan sekurecon. Ukrainanoj utiligantaj vizoliberaligon povas entrepreni laboron en Pollando kondiĉe, ke ili posedos konformajn dokumentojn – laborpermeson, deklaron pri la intenco dungi civitanon de Ukrainio.

El la elsendo 13.06.2017. Legas Milada – 1’29”

--------------------------------------------------------------------------------

Tonjo del Barrio pri aktivadoj lige kun la Zamenhof-Jaro (2017)
[2017-06-13]
https://pola-retradio.org/2017/06/tonjo-del-barrio-pri-aktivadoj-lige-kun-la-zamenhof-jaro-2017/

En la hodiaŭa programo, la 13-an de junio 2017 ni gastigas la prezidanton de Hispana E-Federacio, Tonjo del Barrio , kun kiu ni interparolas pri la aktivadoj lige kun la daŭranta Zamenhof-Jaro, kiuj i.a. speguliĝos en la programo de la baldaŭa landa Kongreso en Tortuelo. Ni esprimas bedaŭron por ne tre kvalita teknike nivelo de la skajpa surbendigo. El la elsendo 13.06.2017 – 11’40”

--------------------------------------------------------------------------------

E_elsendo el la 13.06.2017
[2017-06-13]
https://pola-retradio.org/2017/06/e_elsendo-el-la-13-06-2017/

Podkasto: Ludu en nova fenestro | Elŝutu

La 658-a E-elsendo ĉe www.pola-retradio.org el la 13.06.2017:

– En la hodiaŭa programo ni gastigas  la prezidanton de Hispana E-Federacio, Tonjo del Barrio, kun kiu ni interparolas pri la aktivadoj lige kun la daŭranta Zamenhof-Jaro, kiuj i.a. speguliĝos en la programo de la baldaŭa landa Kongreso en Tortuelo. Ni esprimas tamen bedaŭron pro ne tre kvalita teknike nivelo de la skajpa surbendigo. – La komencaj aktualaĵoj rilatas al la malfermo de la senviza trafiko de ukrainanoj al la landoj de la Unio, la establon de la Pola Centro en la ĉina Xian kaj distingon de Elizabeta la 2 por du polaj, sabataj lernejoj en Britio. – La sciencbultena temo informas pri sciencaj esploroj, kiuj elmontras, kial pli aĝaj infanoj en la familio estas samtempe… pli saĝaj. – Aktualaĵoj kaj la sciencbultenaj temoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. Aparte aŭdiĝas la antaŭmikrofona renkontiĝo kun nia redakcia gasto. – Muzike ornamas nin la grupo „Kaj Tiel Plu”, el kies repertuaro ni elektis fragmenton de la kanzono „Tajlorino el Balaguer”, el ilia KD „Surplacen venu vi” eldonita de Vinilkosmo. – La hodiaŭa grafikaĵo el la reta paĝo de KUL rilatas al establo de la Pola Centro en la ĉina Xian. –Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La Nacia Memortago pri la Viktimoj de Germanaj Naziaj Koncentrejoj
[2017-06-16]
https://pola-retradio.org/2017/06/la-nacia-memortago-pri-la-viktimoj-de-germanaj-naziaj-koncentrejoj/

La 14-an de junio en Pollando pasis Nacia Memortago pri la Viktimoj de la Germanaj Naziaj Koncentrejoj. 77 jarojn pli frue  germanoj deportis al la koncentrejo Auschwitz 728 virojn el la prizono en Tarnów, kiuj fariĝis la unuaj malliberigitoj de la kreiĝanta mortotendaro.  La porokazajn solenaĵojn partoprenis i.a. ĉefministro Beata Szydło, kiu prezentis tie porokazan paroladon, kies fragmento manipulita servis al Donald Tusk kaj al aliaj kontrauuloj de la pola registaro por ataki la polan politikiston. Tio elvokis indignon kaj kritikon ankaŭ en judaj medioj. Jonny Daniels, la Prezidanto de la Fondaĵo  „From The Depts” (el Abismo), okupiĝanta pri holokaŭsto kaj polaj-judaj kontaktoj diris i.a.: Sinjorino Ĉefministro havis rekte la devon diri tiujn vortojn. La abomenaĵo estas tio, kion kun ĉi tiu eldiro faris politikistoj de opozicio en Pollando, kiuj trudmetis ĝin en la realaĵojn de la politika batalo en Pollando, havante malbonajn intencojn. Pola ĵurnalisto Dawid Wildstein rilatigante sin al la manipulado per la vortoj de Beata Szydło en Auschwitz flanke de medioj kontraubatalantaj la polan registaron deklaris, ke „superas ĉiajn limojn la praktikado de politiko per la kosto de holokaŭsto, manipulado kaj kalumniado de la pola ŝtato per la kosto de  tiuj senkulpaj murditoj”. Ankaŭ la Forumo de Polaj Judoj kondamnis la kalumnian kampanjon kontraŭ la polan ĉefministron. „La eldiro de Beata Szydło „Auschwitz en la hodiaŭa maltrankvila tempo estas granda leciono, ke necesas fari ĉion por protekti sekurecon kaj  vivon de siaj cicitanoj” estas unusignifa, ni legas. Se demokrata ŝtato ne defendos siajn civitanojn tiam venos iu totalisma ŝtato kun mortiga ideologio (aŭ la ideologio mem) kaj ilin elmurdos. Tiuj vortoj havas sencon ĝuste en Auschwitz: la intermilita Pollando ne kapablis defendi siajn civitanojn (unuavice judojn) kaj la 3-a Regno elmurdis milionojn da ili. Tio ne povas ripetiĝi. La angle subtitolita plena teksto: (https://www.tvp.info/32830738/what-polish-prime-minister-beata-szydlo-really-said-zobacz-tekst-i-wideo-z-napisami-w-jezyku-angielskim

El la elsendo 16.06.2017. Legas Barbara – 2’48”

--------------------------------------------------------------------------------

El la E-Gazetaro – 16.06.2017
[2017-06-16]
https://pola-retradio.org/2017/06/el-la-e-gazetaro-16-06-2017/

Iom hontinde niaj tradiciaj trarigardoj de la E-gazetaro preskaŭ malaperis en la programo. Ni esperu, ke la nunsemajna signifos firman revenon al iam tre ŝatata programero, eĉ se ni ne povas enprogramigi ĝi ĉiusemajne. La gazetoj ne mankas, sed sendube la plej granda kaj bela surprizo estis la veninta antaŭ kelkaj tagoj la 99-a numero de „Informilo por Interlingvistoj” . Ĉi-foje sub la redakto de Sabine Fiedler, Cyril Brosch kaj Humphrey Tonkin. Detlev Blanke, la redaktoro de 98 antaŭaj nun – lige kun sia forpaso –  malfermas la periodaĵon en la retrorigarda parto al li dediĉita. Pri la vivo kaj agado amplekse artikolas en la nomo de GIL-estraro (societo pri interlingvistiko)  Sabine Fiedler kaj Cyril Brosch kun la intenco memorigi „kelkajn staciojn el lia vivo kaj honori liajn elstarajn meritojn”, kion cetere ili faras perfekte. Kaj amare pravaj sonos la vortoj, ke „Detlev Blanke mankas al fakuloj pri interlingvistiko, kolegoj kaj amikoj en la tuta mondo.” Tiun enkondukon, kiun fermas la alvoko, ke liaj „elstaraj agadoj kaj verkoj por interlingvistiko/esperantologio al ni ĉiuj estu instigo daurigi lian laboro en lia senco” sekvas ampleksa listo de publikaĵoj de Detlev Blanke dividita je tri periodoj 1958-2000, 2001-2005, 2006-2010 kaj post 2011. Ili verdire ne elĉerpas la tuton de la publikaĵoj, aliaj estas preparataj aŭ presataj, la kolekto de anglalingvaj artikoloj de Blanke aperos ĉe Mondial. La dua paragrafo de „IPI” pri Interlingvistiko kaj Esperanto en Universitatoj traktas i.a. pri la Poznanaj Interlingvistikaj Studoj, kvankam ne plu aktuala estas la informo pri startontaj magistrigaj studoj. La tria paragrafo de „IpI” dediĉita al Internaciaj aranĝoj alportas informojn pri la Lingvopolitika Simpozio en Nitro, pri la tiea Esperantologia Konferenco kun koncizaj priskriboj de la kontribuoj kaj listo de IKU-prelegoj. Inter publikigaĵoj estas menciitaj Aktoj de la 25-a Jarkunveno de GIL kun konciza resumo de la artikoloj kaj la laste aperinta libro de Gazzola kaj Wickström pri ekonomiko de lingvopolitiko. Por ĉiuj ŝatantoj de la Informilo la plej gravaj estas la informoj de Humphrey Tonkin pri estonteco de „IpI”. Kvankam ankoraŭ estas planata speciala 100-a numero kun indeksoj ekde nun adaptiĝante al la reta erao la papera Informilo por Interlingvistoj ne plu aperos. La rilataj informoj – kiaj ĝis nun en „IPi”– aperos en la retejoj de GIL kaj ESF – kaj de tempo al tempo en novspeca informilo (Esperanta, germana, angla). Sur mia tablo troviĝas hodiaŭ ankaŭ du sinsekvaj numeroj de „La Lanterno Azia”. La lasta, maja jam kovrilpaĝe prezentas koreajn esperantistojn, inkluzive la prezidanton de KEA kunvenintajn komence de aprilo okaze de la 100-a mortodatreveno de d-ro Zamenhof. Oni aŭskultis la prelegon „Ludoviko Zamenhof – Vivo, Homo, Heredoj”. OKaze de la datreveno KEA eldonis triforme (depende de la nombro) poŝtmarkofoliojn kun ka portreto de Ludoviko Zamenhof.  La kunsido fariĝis la okazo prezenti la preparstaton al la 102-a UK en Seulo. Tuj antaŭ la kongreso okazos jen en Busan, jen Seulo la 50-a ILEI-kongreso kaj la 1-a komuna IKEF-konferenco, post ĝi la 90-a SAT-kongreso kaj la 13-a Internacia E-Renkontiĝo de Meditado „Bonvenon al Ŭonbulismo”. Pri la preparoj al la 102-a oni informas en la maja numero ne sole koree, sed ankaŭ pere de ampleksa artikolo de Radojica Petrović, ILEI-estarano pri kongresoj, kiu dum du semajnoj vizitis Koreion ne limiĝante al la ILEI-kongresaj aferoj, sed multloke kontaktiĝante kun koreaj esperantistoj. Alia okazo kontaiĝi kun la ideoj por sukcesigi la Seulan UK-on estis la memora evento lige kun la 300-a kurso de Seula Esperanta Kulturcentro. Tiujn ideojn en la numero aŭtoras Yasuo Tabuchi, estrararno de la japama Esperanto-Populariga Asocio. Radojica Petrović partoprenis i.a. en la Vintra Kursaro de KEA en marto, pri kio i.a. informas la aprila numero de KEA-organo dum Hela priskribas siajn ipresojn pri la eventoj. Alian aranĝon, interŝanĝon de koreaj kaj tajvanaj junaj esperantistoj traktas en sia raporto Oazo. Kiel aparte kortiklan tiunumere mi trovas la impresoriĉan raporton de Anna Mocarska el Pollando pri sia dusemajna vizito en Koreio lige kun la diplomitiĝo de ŝia filo en unu el la koreaj universitatoj post la 5-jara studado. Kaj ĉio ĉi komenciĝis dum UK en Bjalistoko, kie Michał Mocarski konatiĝis kun du koreaj volontuloj dum baza  E-kurso. Ankaŭ la lasta numero de „La Revuo Orienta”, la junia, kovrilpaĝe atentigas pri Jaro de Zamenhof super la alloga bildo de hortensioj el sub la peniko de KIMURA Megumi. La temon de la 100-a mortodatreveno kompletigas kaj profundigas paralela teksto Esperanto-japana de Wunsch-Rolshoven okaze de la 14-a de aprilo. Interna fotopaĝo alportas krome la foton el Jokohamo, kie okaze de la 100-a datreveno de Zamenhof prelegis anoj de Pola Instituto en Japanio. Jokohamo ĉiam estos por mi proksima urbo, kie komenciĝis mia plurjara UEA-laboro, sed dank’ al Doi Ĉieko mi ne sole povis rememori informojn pri la tiea E-movado, sed ankaŭ ekscii novajn, kiuj rilatas al ĝia aktivado post la Jokohama UK en 2007. Tion tamen mi legis en la maja „La Revuo Orienta”.  Al ambaŭ numeroj la maja kaj junia enkondukas la duparta sinprezento de judo loĝanta en Japanio Jack Halpern „Kial mi ŝatas Esperanton”. Sed ne nur E-rilatajn temojn liveras la revuo. Ĝuste en la maja kun intereso mi legis pri la kvalito de la trinkakvo en Jokohamo, kio ligiĝas kun antaŭzorgemo de la urbo jam de 99 jaroj prizorganta la arbaron en la distanca vilaĝo Dooŝi. Alia interesa teksto koncernas famajn japanajn centjarulojn. Laŭ oficialaj donitaĵoj temas jam pri 65 mil 692 peronoj, inter kiuj multaj estas pli ol 100-jaraj. Sed grandaĝuloj kaŭzas ankau problemojn, stratakcidentojn. Tial, kiel ni ekscias, japanaj 75-jaraj stirantoj devas ekzameniĝi por pruvi siajn memor- kaj juĝkapablojn, kiam ili renovigas ĉiun trian jaron sian stirlicencon. Nun la afero estas severigita kaj kaze de  stratakcidento ĉiu 75jarulo kaj pliaĝulo devas subiĝi al ekzameno pri demenco. Se la rezulto estas pozitiva la stirlicenco estas nuligata aŭ suspendita. Pri alia interesa laŭ la socia vidpunkto fenomeno ni ekscias el la junia numero. Ĉi-foje OKITA Mazumi raportas pri la fenomeno de konversaciaj kafejoj pri morto, en kiuj ĉi tiun temon traktas junaj japanoj, kiujn la temo maltrankviligas kaj rekte timigas. Ju pli junaj ili estas des pli la timo estas granda. Tsuruno el la grupo Wakazo en Kioto klarigas la multnombran partoprenon de gejunuloj en konversaciaj kafejoj pri moorto pro la fakto, ke „ili preskaŭ ne havis la okazon rekte fronti morton, kaj ne kutimas viziti tombojn de siaj prapatroj kaj partopreni en funebraĵoj pro multiĝo de >nukleaj familioj<. HORI Jasuo estas tiu japano, kiu delonge proksimigas japanajn sociajn problemojn al la E-publiko. Lastatempe li koncentriĝas pri la terura katastrofo en Fukushima. Pri sia tria libro el la serio, kiu estas traduko de Hajkoj de Terui Midori en Esperanton li aparte felitonas kun la espero, ke tiun libron esperantistoj helpos disvastigi ne nur en Japanio, sed ankaŭ eksterlande.

El la elsendo 16.06.2017. Legas Barbara – 11’00”

--------------------------------------------------------------------------------

E_elsendo el la 16.06.2017
[2017-06-16]
https://pola-retradio.org/2017/06/e_elsendo-el-la-16-06-2017/

Podkasto: Ludu en nova fenestro | Elŝutu

La 659-a E_elsendo el la 16.06.2017 ĉe www.pola-retradio.org

– Post kelka paŭzo denove en nia elsendo aŭdiĝas Trarigardo de la E-Gazetaro, en kiu ni traktas la 99-an numeron de „Informilo por Interlingvistoj”, la aprilan kaj majan numerojn de la korea „La Lanterno Azia” kaj la majan kaj junian numerojn de „La Revuo Orienta” de Japana E-Instituto. – Komence ni aludas al la lastĵaŭda solenado de la preskaŭ 700-jara festo de Dia Korpo kun buntaj procesioj kaj prezentas aktualaĵon pri manipulado per la parolado de la pola ĉefministro en Auschwitz en la Nacia Memortago pri la Viktimoj de la Germanaj, Naziaj Koncentrejoj kaj reagoj de judaj medioj. Plena teksto de la parolado: https://www.tvp.info/32830738/what-polish-prime-minister-beata-szydlo-really-said-zobacz-tekst-i-wideo-z-napisami-w-jezyku-angielskim – En E-komunumaj informoj ni sciigas pri la madrida kolokvo pri novaj utopioj en kiu oni parolis ankaŭ pri Esperanto kaj pri septembra 4-a Interlingvistika Simpozio en Poznano. – Muzike nin akompanas Grazia Barboni per fragmento de la kanto de André „Strat’ de l’kampo”. – La foto akompananta nian programinformon devenas el la Interreto kaj prezentas buntan bildon de la festata lastĵaude en Łowicz Dia Korpo – La aktualaĵo kaj kulturkronika informo estas paralele legeblaj kaj aŭskulteblaj en la koncernaj rubrikoj de nia paĝo. Aparte aŭdiĝas Trarigardo de la E-Gazetaro. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Rekonstruoj en Karpatia Trojo
[2017-06-17]
https://pola-retradio.org/2017/06/rekonstruoj-en-karpatia-trojo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

--------------------------------------------------------------------------------

Polimera pansaĵo por rekonstrui hernion
[2017-06-20]
https://pola-retradio.org/2017/06/polimera-pansajo-por-rekonstrui-hernion/

Sciencistoj el la Okcidentpomeria Teknika Universitato kreis polimeran biomaterialon, kiu enjekciita en la homan organismon influite de la ultraviola radiado transformiĝas en elastan pansaĵon. La substanco estas tre elasta kaj estas plene biomalkomponiĝema. Ĝi povas esti aplikata i.a. en la rekonstruado de histoj kaze de hernio. Dank’ al ŝĉecinaj inĝenieroj kaj kuracistoj el la Pomeria Medicina Universitato eblos per ĝi anstataŭi la nemalkomponiĝemajn retojn ĝis nun uzatajn dum ĉi-specaj operacioj. La kreita biomaterialo havas likvan strukturon similan al mielo kaj povas esti injekciata en difinitan lokon, kiu estas sekve priradiata per ultraviola lumo. Pro sia elastwco ĝi adaptiĝas al la molaj histoj de la organismo dum du minutoj. Paciento tuj post la opracio povas forlasi la hospitalon. La materialo estis jam testita. Nun daŭras fazo de finaj esplorlaboroj kaj evoluigo de la teknologio, kiu povos esti uzita en kosmetika kirurgio, kardiologio kaj ortopedio. La teknologio estis jam patentumita en Pollando kaj en Usono, ankoraŭ daŭras eŭropaj proceduroj. Sub la nomo PhotoBioCure ĝi estas  komerccele pretigata de la kompanio Poltiss, por ke ĝi laŭeble rapide  atingu pacientojn. Laŭ la taksoj de la pola altlernejo en la lando oni konstatas hernion ĉe 40-50 mil pacientoj jare, en Usono ĉe ĉirkaŭ unu miliono da pacientoj.

El la elsendo 20.06.2017. Legas  Barbara kaj Tomek – 1’41”

c_bp_tm_Polaj sciencistoj_polimera pansajo_01’41”

--------------------------------------------------------------------------------

Klimata  Pintrenkonto de UN-2018 en Katowice
[2017-06-20]
https://pola-retradio.org/2017/06/klimata-pintrenkonto-de-un-2018-en-katowice/

La Klimata Pintrenkonto de UNo-2018 okazos en Katowice, en la suda Pollando. La klimata konferenco okazos en Pollando la trian fojon laŭvice. Lige kun tiu evento oni antaŭvias alvenon de 18 mil personoj el 200 ŝtatoj. Konferenco pri klimataj ŝanĝoj en la centro de la industria Silezio estos bona okazo por prezenti en la vasta skalo, kiom multe Pollando faras por la protektado de la klimato kaj por prezenti sukcesojn atingitajn ĉi-sfere dum la lastaj dek kelkaj jaroj. Katowice estas grava centro konsiderante la skalom de la streĉoj por forigi sekvojn de la plurjara sengradigado de la medio. La tuta regiono de la Supra Silezio kaj Karbobaseno estas elstara ekzemplo de tio, kion eblas atingi dank’ al la konsekvenca politiko de ekvilibra evoluo kaj ekonomia transformiĝo. Kadre de la pintrenkonto en Katowice okazos la 24-a Konferenco de la Flankoj de la Kadra Konvencio de la Unuiĝintaj Nacioj pri Klimatŝanĝoj, la 14-a Renkontiĝo de la Flankoj de Protokolo el Kioto kaj konferenco de la sigelintoj de la Pariza Interkompreniĝo.

El la elsendo 20.06.2017. Legas Maciek – 1’19”

--------------------------------------------------------------------------------

Laborsesio de la ŝtatoj V4 kaj Benelukso
[2017-06-20]
https://pola-retradio.org/2017/06/laborsesio-de-la-statoj-v4-kaj-benelukso/

Hieraŭ laŭ la iniciato de la pola ĉefministro, Beata Szydło en Varsovio okazis renontiĝo de la kabinetestroj de Pollando, Hungario, Ĉeĥio, Slovakio, Belgio, Nederlando kaj Luksemburgo. Ĝi altigis la politikan nivelon de la reciprokaj rilatoj, kiuj ĝis nun estis okazantaj sur la nivelo de la ministerioj por la eksterlandaj aferoj. Dum la komuna laborsesio de la ĉefministroj estis traktita Brexit-afero kaj estonteco de la Unio post la eksiĝo de Britio. La interparoloj rilatis ankaŭ al ekonomiaj aferoj, konkurencplibonigo de la unia mastrumado kaj firmigo de la komuna merkato baziĝanta sur kvar liberoj. La pintrenkonto estis ankaŭ la okazo pridiskuti la migrokrizon kaj proponojn ĝin solvi. Pro terorisma, kibernetika kaj hibrida minacoj estis priparolita komuna unia politiko de sekureco kaj defendo. Lunde posttagmeze en la grupo V4 Beata Szydło sumigis kaj finis la jaron de la prezidado de Pollando  kaj solene transdonis la prezidadon en V4 al la ĉefministro de Hungario, Viktor Orbán.

El la elsendo 20.06.2017. Legas Milada – 1’31”

--------------------------------------------------------------------------------

Dependiĝemo heredata de generacio al generacio
[2017-06-20]
https://pola-retradio.org/2017/06/dependigemo-heredata-de-generacio-al-generacio/

Ĉe maskloj de ratoj dependiĝemaj de kokaino kreiĝis epigenetikaj ŝanĝoj, kiuj perataj al la idaro grandigas ĝian dependiĝemon. Sciencistoj el Fudan-universitato en Ŝanghajo decidis ekzameni ĉu efektive tio okazas kaj kiamaniere. Raportis pri tio “Nature Communications”. Ili trejnis grupon de ratomaskloj tiel, ke ili mem liveru al si kokainon premante levilon. Kiam ili jam iĝis kokainodependaj, sciencistoj tiel metis la levomekanimson, ke ili devu plurfoje premi la levilon por akiri narkotaĵon, kio postulis pli grandan streĉon. Dank’ al tio eblis rimarki la gradon de persistemo de iuj animaloj kaj difini la gradon de ilia dependiĝo. Sekve sciencistoj dividis ratojn je du grupoj – forte dependigitaj kaj relative malforte. Ĉiu el la grupoj estis observata aparte. Kiam enmondiĝis nova ratoidaro ĝi ankaŭ estis subigita al la testado rilate dependiĝon. Kiel estis supozite idoj de la patroj forte dependaj ankaŭ manifestis pli grandan dependiĝon kompare al novnaskitoj de ratoj malforte motivitaj. La analizo de la ejakulaĵo de la ratopatroj elmontris diferencojn en DNA-transformiĝoj inter ambaŭ grupoj, kio poste estis konstatita ankaŭ ĉe ilia maskla idaro.

El la elsendo 20.06.2017. Legas  Barbara kaj Tomek – 1’24”

c_bp_tm_Dependigo heredata_01’24”

--------------------------------------------------------------------------------

Prof-ino Ilona Koutny pri la Interlingvisitikaj Studoj (2017)
[2017-06-20]
https://pola-retradio.org/2017/06/prof-ino-ilona-koutny-pri-la-interlingvisitikaj-studoj-2017/

Nia nunsemajna, marda antaŭmikrofona gasto estas profesorino Ilona Koutny , kun kiu ni interparolas pri la septembraj eventoj disvolviĝontaj ĉirkaŭ la solenota 20-jariĝo de la Interlingvisitikaj Studoj. I.a. temas pri la 4-a Internacia Simpozio al kiu eblas aliĝi ĝis la 25-a de junio kaj komenciĝonta en septembro laŭvica 3-jara kursaro de Interlingvistikaj Studoj. El la elsendo 20.06.2017 – 12’37”

--------------------------------------------------------------------------------

Mebloj el la epoko de Kopernik en Olsztyn-kastelo
[2017-06-20]
https://pola-retradio.org/2017/06/mebloj-el-la-epoko-de-kopernik-en-olsztyn-kastelo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 20.07.2017

--------------------------------------------------------------------------------

E_elsendo el la 20.06.2017
[2017-06-20]
https://pola-retradio.org/2017/06/e_elsendo-el-la-20-06-2017/

Podkasto: Ludu en nova fenestro | Elŝutu

La 660-a E-elsendo ĉe www.pola-retradio.org el la 20.06.2017:

– Nia nunsemajna, marda antaŭmikrofona gasto estas profesorino Ilona Koutny, kun kiu ni interparolas pri la septembraj eventoj disvolviĝontaj ĉirkaŭ la solenontaj la 20-jariĝon Interlingvisitikaj Studoj. I.a. temas pri la 4-a Internacia Simpozio al kiu eblas aliĝi ĝis la 25-a de junio kaj komenciĝonta en septembro laŭvica 3-jara kursaro de Interlingvistikaj Studoj. – La komencaj aktualaĵoj rilatas al la lunda labora renkontiĝo de la ĉefministroj el la Grupo V4 kaj Benelukso en Varsovio, pri Klimata Konferenco okazonta nunjare en la pola Katowice kaj laboroj pri la nova rezolucio de la UN-Konsilio de la Homaj Rajtoj pri Familio. – La scienca bulteno traktas novan inventaĵon el Pollando, kiu estas biomalkomponiĝanta pansaĵo kaj la dokumentitan pruvon, ke dependiĝemo estas heredata. – Aktualaĵoj kaj la sciencbultenaj temoj estas paralele legeblaj kaj aŭskulteblaj en la retpaĝaj rubrikoj „Novaĵoj” kaj „Sciencaj informoj”. Aparte aŭdiĝas la antaŭmikrofona renkontiĝo kun nia redakcia gasto. – „Laŭ Blua la Vojo” gvidas nin hodiaŭ kante Mélanie Prin. Temas pri la plej nova kanzono de Lorenzo Tomezzli kaj Gilbert Drigon ( https://youtu.be/g0LytcoSKpE ). – La hodiaŭa grafikaĵo akompananta la programinformon rilatas al la lastlunda labora renkontiĝo de la ĉefministroj el la Grupo V4 kaj Benelukso. –Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Omaĝbenko al Władysław Broniewski en Płock
[2017-06-23]
https://pola-retradio.org/2017/06/omagbenko-al-wladyslaw-broniewski-en-plock/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 23.06.2017

--------------------------------------------------------------------------------

Distingitoj per la premio de la Papa Kulturkonsilio „Per Artem ad Deum”
[2017-06-23]
https://pola-retradio.org/2017/06/ddistingitoj-per-la-premio-de-la-papa-kulturkonsilio-per-artem-ad-deum/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 23.06.2017

--------------------------------------------------------------------------------

Koninda polo: Stefan Szolc-Rogoziński
[2017-06-23]
https://pola-retradio.org/2017/06/koninda-polo-stefan-szolc-rogozinski/

La heroo de nia hodiaŭa felietono estas unu el la plej grandaj polaj mondvojaĝantoj de la 19-a jarcento Stefan Szolc-Rogoziński, kiu malgraŭ la fakto, ke Pollando ne ekzistis sur la mapo de la mondo realigis la unuan polan esplorekspedicion al la okcidenta Afriko.   Nunjare pasis la 155-a naskiĝdatreveno de la homo, kiu i.a. esploris Kamerunion. Szolc-Rogoziński naskiĝis la 14-an de aprilo 1861 en la loko Kalisz. Lia patro, Ludwik Scholtz estis la tiea industriisto, la patrino Malwina familie Rogoziński – filino de konata varsovia advokato. Spite la deziron de la patro en 1878 – unu jaron post la morto de la patrino – kiel la volontulo li eniris la Akademion de Marino en Kronszdat, kie post du jaroj li akiris la oficiran gradon. Tiam li realigis sian unuan ralion laŭ la bordoj de Afriko sur la ferdeko de militista velŝipo „Generał Admirał”, kiu metis fundamenton al lia enamiĝo al ĉi tiu kontinento. En 1881 post la alveno al Parizo li estis akceptita al la tiea Geografia Societo, en Neapolo li prilaboris planon de ekspedicio en la profundon de Kamerunio, en kiu akompanis lin du amikoj – geologo, Klemens Tomczek kaj meteologo, etnografo Leopold Janikowski, kiuj ekde la komenco entuziasme rilatigis sin al la ekzotika veturo. Necesis tamen trovi financan bazon por realigi la revon. La patro rifuzis helpon,  Stefan Szolc-Rogoziński destinis por ĝi la heredaĵon ricevitan post la morto de la patrino kaj en Varsovio li entreprenis vastan subtenokampanjon diskonigante ekspedicion kiel nacian mision, kiu kaptu la rigardon de la mondo al poloj. Subtenis lin i.a. konataj literaturistoj Henryk Sienkiewicz kaj Bolesław Prus. Por reliefigi la polecon de sia ekspedicio li poligis la germanan nomon de la patro, al kiu li aldonis la familian nomon de sia patrino. Stefan Szolc-Rogoziński aĉetis en Francio la ŝipon Łucja Małgorzata (Lucia Margareta), kiu eknavigis el la franca Havro sub la flirtanta franca flago kaj la flago de la ŝipposedanto kun la blazono de Varsovio, Sireneto. La navigitinero kondukis tra Madero, Kanariaj Insuloj, landoj de la okcidenta Afriko, t.e. Liberio, la hodiaŭa Eburborda Lando, Ganao kaj la insulo de Fernando Po. Ĉe la bordoj de Kamerunio Stefan Szolc-Rogoziński aĉetis kontraŭ nigra jako, cilindro kaj tri kestoj da ĝino li aĉetis la insulon Mondoleh, kiu servis kiel bazo de iliaj esplorekspedicioj. Al la plej gravaj sukcesoj kalkuliĝas la malkovro de la Elefanta Lago (Marombi Mbu) kaj detala esploro de la fluejo de la rivero Mungo. Ĉeokaze ili sukcesis surgrimpi unu el la plej altaj montoj de la okcidenta Afriko, ĝis nun funkcianta vulkano Fako (Kameruno) troviĝanta 4095 metrojn super la marnivelo. Rekone por liaj meritoj en 1885 Stefan Szolc-Rogoziński estis akceptita kiel membro de la prestiĝa Reĝa Geografia Societo en Londono. Plurfoje li estis revenanta al la okcidenta Afriko – i.a. kun sia edzino Helena Janina Boguska, literaturistino verkanta sub la plumnomo Hajota. Ili vizitis la Gvinean Golfon kaj la insulon de Fernando Po. Li mem veturis ankaŭ tra Egipto kaj vizitis vicon da eŭropaj landoj. La kolektitajn dum la ekspedicioj eksponaĵojn li donacis al la establita de si varsovia Etnografia Muzeo. En 1893 Stefan Szolc-Rogoziński revenis al Pollando ne ĉesante esperi pri pliaj ekspedicioj. Lia tiucela vizito al Parizo finiĝis tragike. Havante nur 35 jarojn Stefan Szolc-Rogoziński pereis tie en stratakcidento en 1896. Dum pli ol 100 jaroj la loko de lia entombigo ne estis konata, finfine dank’ al esploroj de la Protektosocieto pri Tomboj kaj Historiaj Monumentoj en Francio lia sepultoloko estis identigita en unu el la parizaj nekropoloj. La nomon de Stefan Szolc-Rogoziński portas nun stratoj en Varsovio, Krakovo, Poznano, Vroclavo, en Przemyśl, Gliwice, Pruszcz Gdański. En lia naskiĝurbo Kalisz troviĝas ne sole strato portanta lian nomon, sed ĉe la Ĉefa Urboplaco estas enmasonita la basreliefo kun lia portreto troviĝanta apud la portretoj de poeto Adam Asnyk kaj verkistinoj Maria Konopnicka kaj Maria Dąbrowska.

El la elsendo 23.06.2017. Legas Barbara – 6’37”

--------------------------------------------------------------------------------

E_elsendo el la 23.06.2017
[2017-06-23]
https://pola-retradio.org/2017/06/e_elsendo-el-la-23-06-2017/

Podkasto: Ludu en nova fenestro | Elŝutu

La 661-a E_elsendo el la 23.06.2017 ĉe www.pola-retradio.org

– En nia nunsemajna vendreda programo ni denove proponas felietonon el la ciklo Koninda Polo. Hodiaŭ ni parolas pri Stefan Szolc-Rogoziński, kies 155-a naskiĝdatreveno pasis nunjare. Li estas unu el la plej grandaj polaj mondvojaĝantoj, kiu entreprenis i.a. esplorekspediciojn en la profundon de Kamerunio. – Niaj kulturkronikaj informoj rilatas al la nunjaraj distingitoj per la premio de la Papa Kulturkonsilio „Per Artem ad Deum” kaj al lanĉota omaĝbenko de pola poeto Władysław Broniewski en lia naskiĝurbo Płock. – La E-komunuma rubriko estas dediĉita al la du forpasintaj E-agantinoj el Pollando. Halina Matsumoto (familie Dastych) estis la edzino de Teruo Matsumoto, kun kiu ŝi fondis E-familion edukante kiel esperantistojn ankaŭ siajn du filojn. Junaĝe ŝi aktivis en la esperantista studenta movado. Ewa Siurawska i.a. establis la E-aranĝon en Koszalin Ĉebalta E-Printempo. Dum la varsovia UK, kiel LKK-ano pri kulturo ŝi brile sukcesis aranĝi buntan kulturan programon konsistantan el 112 eventoj, kiujn partoprenis 800 artistoj. – Fine aŭdiĝas Leterkesto. – La arkiva foto el 1885 akompananta nian programinformon devenas el la Interreto kaj rilatas polan ekspedicion kun Stefan Szolc-Rogoziński en Afriko. – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Konsilio de la Homaj Rajtoj de UNo laboras pri laŭvica rezolucio
[2017-06-26]
https://pola-retradio.org/2017/06/konsilio-de-la-homaj-rajtoj-de-uno-laboras-pri-lauvica-rezolucio/

Konsilio de la Homaj Rajtoj de UNo laboras pri laŭvica rezolucio protektonta la familio. La projekto de la nunjara povas kontribui al firmigo de la pozicio de la familio en la tuta mondo. Ĝi rekonas familion kiel bazan socian ĉelon kaj naturan evolumedion por la infanoj. La projekto substrekas, ke la familio rajtas atendi protekton de la socio kaj ŝtato kaj la ŝtaton ŝarĝas la ĉefa respondeco pro la repekto de rajtoj kaj liberoj de ĉiuj homoj, inkluzive de la familioj. La dokumeno elmontras familion kiel forton, kiu favoras socian integriĝon kaj koherecon. Ĝi substrekas la ŝlosilan rolon, kiun la familio ludas en la konservo de kultura identeco, tradicio, moralo kaj sociaj heredaĵoj kaj valoroj. Ĝis nun la rezolucioj pri la protekto de la familio estis proklamitaj en la 2014, 2015 kaj en la 2016-a jaroj. Pasintjare la unuan fojon la rezolucio estis subtenita de la uniaj ŝtatoj, inkluzive de Pollando kaj Hungario. Konsilio de la Homaj Rajtoj de UNo estas organo respondeca pro la promociado kaj protekto de la homaj rajtoj en la tuta mondo. En ĝian konsiston eniras 47 ŝtatoj elektataj por la trijara periodo. Nun troviĝas en ĝi i.a. Belgio, Ĉinio, Germanio, Kroatio, Hungario, Latvio, Nederlando, Suda Koreio, Usono kaj Tunizio.

El la elsendo 20.06.2017. Legas Milada – 1’57”

--------------------------------------------------------------------------------

Sfero de profunda kosmo en la Centro de Scienco kaj Tekniko
[2017-06-27]
https://pola-retradio.org/2017/06/sfero-de-profunda-kosmo-en-la-centro-de-scienco-kaj-tekniko/

En la Centro de la Scienco kaj Tekniko en Lodzo kreiĝas sfero de profunda Kosmo. Troviĝas tie eksponaĵoj rakontantaj pri la plej foraj anguloj de la Universo kaj pri tio, kiel eblas ilin esplori. Ĝi komencos funkcii fine de la jaro. Dank’ al la grandega ekrano kun pli ol 4-metra diagonalo la spektantoj plonĝos en la profundojn de la Kosmo kaj de proksime rigardos galaktikojn, kiuj troviĝas eĉ milionojn da lumjaroj for de la Tero. En tiu sfero eblos ekroli kiel veraj astronaŭtoj kaj ekzemple ekzameni distancon inter la Tero kaj la foraj steloj. Infografikaĵoj informos samtempe pri la esplormetodoj de la distanco en la Kosmo. La sferon de la profunda Kosmo kompletigos du sferaj projekciiloj. Sur unu la spektantoj povos rigardi la surfacon de diversspecaj steloj, inkluzive de la Suno. La alia prezentos animaĵojn de i.a. tio, kiel la Tero aspektas el la Kosmo aŭ de la okazantaj sur la Tero klimatŝanĝoj. La Centro disponigos tri edukitinerojn adresitajn al infanoj, junuloj kaj plenkreskuloj. La ekspozicion en la Centro formos pli ol 140 instalaĵoj, praktike ĉiu interaktiva. La plej novaj teknologioj estos ligitaj kun la restaŭritaj originalaj aranĝaĵoj de la historia elektrejo, en kiu la Centro troviĝas.

El la elsendo 27.06.2017. Legas  Barbara kaj Tomek – 1’33”

sc_bp_tm_Sfero de profunda Kosmo en Lodzo_01’33”

--------------------------------------------------------------------------------

Polaj busoj Solaris Urbino 18 en Nederlando
[2017-06-27]
https://pola-retradio.org/2017/06/polaj-busoj-solaris-urbino-18-en-nederlando/

La pola firmao Solaris Bus & Coach liveros por la nederlanda kompanio de la publika trafiko Connexxion 40 longajn flekseblajn  busojn Solaris Urbino 18. Ili estos liveritaj ĝis la fino de la nuna jaro. Polaj busoj trafikos en la publika transporto de la regiono Amstelland-Meerlanden. La polaj busoj trafikis ĝis nun en 30 landoj. Dank’ al la nova mendo el Nederlando kaj kontraktoj el Luksemburgio ilia nombro kreskos ĝis 32. La suma nombro de busoj, kiujn pola produktanto el la loko Bolechów direktis al klientoj en pli ol 600 urboj de la mondo egalas al preskaŭ 15 mil ekzempleroj.

El la elsendo 27.06.2017. Legas Milada – 0’51”

--------------------------------------------------------------------------------

Muralo por Avinjo Noncia savanta infanojn dum la milito
[2017-06-27]
https://pola-retradio.org/2017/06/muralo-por-avinjo-noncia-savanta-infanojn-dum-la-milito/

En la loko Gorzów Wielkopolski en la okcidenta Pollando kreiĝis muralo prezentanta Alfreda-n Markowska, polan ciganinon, kiu dum la 2-a mondmilito savis ĉirkaŭ 50 romaajn kaj judajn infanojn. Ĝi troviĝas sur la muro de la loka Baza Lernejo numero 1, en kiu de jardekoj lernas la romaaj infanoj. La murpentraĵo kun la dimensio de 3 je 3 metroj prezentas s-inon Alfreda sidantan surseĝe. Fone, en la formo de ombro, videbliĝas la cigana nomada grupo kaj malsupre floroj. La muralo kreiĝis rezulte de la kunlaboro de la kulturmmedioj kaj medioj agantaj favore al naciaj malplimultoj kaj la integriĝo en Gorzów Wielkopolskie. Alfreda Markowska naskiĝis en 1926 en la cigana nomada grupo apud Stanisławów. En 1941 germanoj elmurdis ŝian tutan familion. Poste ŝi edziniĝis, sed kune kun la edzo ŝi estis fermita en la getoon en Lublin,  de kie ili estis veturigitaj al Lodzo kaj al Bełżec. De tie ili fuĝis kaj revenis al la loko Rozwadowa, kie okazis ilia geedziĝo. Dummilite Alfreda Markowska klopodis helpi al romaaj kaj judaj infanoj trovante por ili kaŝejojn, preparante por ili falsajn dokumentojn. Post la milito kun sia nomada grupo ŝi estis setligita en Gorzów Wielkopolski, en kiu ŝi vivas ĝis hodiaŭ. Pro sia heroeco kaj kuraĝo Alfreda Markowska ricevis en 2006 Komandoran Krucon kun la Stelo de la Ordeno de la Renaskiĝo de Pollando.

El la elsendo 27.06.2017. Legas Tomek – 1’37”

--------------------------------------------------------------------------------

La pola vodko protektata kontraŭ ĉinaj falsigantoj
[2017-06-27]
https://pola-retradio.org/2017/06/la-pola-vodko-protektata-kontrau-cinaj-falsigantoj/

La pola vodko troviĝas sur la listo de cent eŭropaj produktoj, kiuj estos protektataj en Ĉinio kontraŭ la falsado. Ĉi-rilata interkompreniĝo estis subskribita inter la uniaj reprezentantoj kaj Ĉinio. Samtempe en la Unio estos protektataj cent ĉinaj produktoj. Post la publikigo de la listo komenciĝis la periodo de la reciproka protekto de la uniaj kaj ĉinaj produktoj kontraŭ la falsado. La definitiva kontrakto estos prilaborita ankoraŭ en la nuna jaro. Sur la unia listo krom la pola vodko troviĝas i.a. francaj, hispanaj, italaj kaj portugalaj vinoj, ĉampano, konjako, ĉeĥaj kaj germanaj bieroj, la greka fromaĝo de la speco „feta”, fromaĝoj el Francio kaj Italio, olivoleo el Greklando kaj Hispanio. La ĉina listo enhavas i.a. diversspecajn teojn, rizon kaj fungojn. Laŭ la Eŭropa Komisiono la kontrakto estos avantaĝa por la uniaj agrikulturistoj kaj agrikulturaj entreprenoj, ĉar la ĉina merkato apartenas al la plej grandaj en la mondo. Por la eŭropaj konsumantoj aliflanke vastiĝos en la kontinentaj vendejoj gamo de la tradiciaj ĉinaj produktoj.

El la elsendo 27.06.2017. Legas Tomek – 1’15”

--------------------------------------------------------------------------------

E_elsendo el la 27.06.2017
[2017-06-27]
https://pola-retradio.org/2017/06/e_elsendo-el-la-27-06-2017/

Podkasto: Ludu en nova fenestro | Elŝutu

La 662-a E-elsendo ĉe www.pola-retradio.org el la 27.06.2017:

– La komencaj aktualaĵoj koncernas la reciprokan unian-ĉinan interkonsenton, kies celo estas kontraŭstaro kontraŭ falsado de konataj komercaj produktoj; eksporton de la polaj busoj „Solaris” al Nederlando kaj murpentraĵon (muralon) en Gorzów Wielkopolski omaĝe al romaino savanta dummilite romaajn kaj judajn infanojn. – En la scienca bulteno ni informas pri la kreiĝanta en Lodzo (la centra Pollando) popularscienca Sfero de profunda Kosmo, kiu ebligos al ĉiuaĝaj vizitantoj enrigardi la Universon. – En la literatura segmento de la programo ni prezentas jam la 57-an fragmenton de la romano „Quo Vadis” de Henryk Sienkiewicz en la E-traduko de Lidia Zamenhof. – Hodiaŭ post iom longa paŭzo muzike akompanas nin Andrzej Tomecki en tre populara siatempe kanzono „Kanzono pri mia Varsovio”. – La hodiaŭa grafikaĵo akompananta la programinformon devenas el la Interreto kaj prezentas la noktan panoramon al la Malnovurba Kvartalo de Varsovio lige kun la kanzono aŭdiĝanta en nia hodiaŭa programo. –Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Guilherme Fians pri antropologiaj esploroj pri la E-komunumo kaj movado
[2017-06-30]
https://pola-retradio.org/2017/06/guilherme-fians-pri-antropologiaj-esploroj-pri-la-e-komunumo-kaj-movado/

En nia nunsemajna vendreda programo ni gastigas antaŭ la mikrofono la renkontitan en Roterdamo ĉi-printempe Guilherme Fians el Brazilo , kiu faras en Francio antropologiajn esplorojn pri la E-komunumo kaj movado. El la elsendo 30.06.2017 – 7’00”

--------------------------------------------------------------------------------

41-a sesio de Unesko-Komitato pri la Monda Heredaĵo
[2017-06-30]
https://pola-retradio.org/2017/06/41-a-sesio-de-unesko-komitato-pri-la-monda-heredajo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.06.2017

--------------------------------------------------------------------------------

E_elsendo el la 30.06.2017
[2017-06-30]
https://pola-retradio.org/2017/06/e_elsendo-el-la-30-06-2017/

Podkasto: Ludu en nova fenestro | Elŝutu

La 663-a E_elsendo el la 30.06.2017 ĉe www.pola-retradio.org

– En nia nunsemajna vendreda programo ni gastigas antaŭ la mikrofono la renkontitan en Roterdamo ĉi-printempe Guilherme Fians el Brazilo, kiu faras en Francio antropologiajn esplorojn pri la E-komunumo kaj movado. – Niaj kulturkronikaj informoj koncernas novan nematerian kulturheredaĵon de Unesko sur la pola listo, kiun konsisitigas puntaĵoj el Koniakowa; la komenciĝontan komence de julio en Krakovo 41-an sesion de Unesko-Komitato pri la Monda Heredaĵo kaj teatrajn okupojn en iu el la polaj punestabloj, kiu havas i.a. reensociigan efikon por arestitoj. – En la E-komunuma rubriko ni informas pri la 60-jariĝo de la konata, brazila institucio Bona Espero pasonta la 25-an de julio 2017. Oni vaste malfermas pordojn kaj korojn por ĉiuj, kiuj ŝatus tiuokaze inter la 22-29.07.2017 partopreni la eventon anticipe konfirmonte tion per la retadreso: bonaespero.brasil-heliko-gmail.com aŭ telefonante al. 062 3446 1175. – Muzike eĉ per fragmentoj de tri siaj kanzonoj akompanas nin hodiaŭ Alejandro Cossavella estadanta en Bona Espero. Temas pri „Ene” kaj „Gravas” el la KD „Hej” kaj pri „Unutona sambo” el la KD „Brazila Kolekto – Tom Jobim – en Esperanto”. – La akompananta nian programinformon interreta foto prezentas la plej grandan puntaĵon de la mondo el Koniakowa (la suda Pollando) kun 5-metra diametro. – La kulturkronikaj informoj kaj la interparolo kun nia antaŭmikrofona gasto estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Teatraj okupoj reensociigas arestitojn
[2017-06-30]
https://pola-retradio.org/2017/06/teatraj-okupoj-reensociigas-arestitojn/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.06.2017

--------------------------------------------------------------------------------

Puntaĵoj el Koniakowa estas nova nemateria kulturheredaĵo
[2017-06-30]
https://pola-retradio.org/2017/06/puntajoj-el-koniakowa-estas-nova-nemateria-kulturheredajo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 30.06.2017

--------------------------------------------------------------------------------

Marihuano danĝera aparte por junuloj
[2017-07-04]
https://pola-retradio.org/2017/07/marihuano-dangera-aparte-por-junuloj/

Laŭ psikiatro Rainer Thomasius el la Germana Centro de Dependiĝoj  de Infanoj kaj Junuloj inter 5 kaj 7 procentoj de ĉiuj germanaj dekkelkjaruloj suferas psikajn perturbojn sekve de la uzo de narkotaĵoj. Parto de ĉi tiuj perturboj estas tre seriozaj. Multaj junuloj asertas, ke la tiel nomataj molaj narkotaĵoj ne estas danĝeraj, sed la germana psikiatro elmontras, ke marihuano povas nedeturneble ŝanĝi la cerbon de juna persono. Sekve de la uzo povas okazi malgrandiĝo de hipokampo, kiu respondecas pro memoro kaj tio en la sekvo povas alkonduki al perturboj en perado de informoj el mallongdaŭra al la longdaŭra memoro kaj kaŭzi embarasojn kun spaca orientiĝo. La esploroj en la Universitato en Melburno elmontris, ke ofta uzo de narkotaĵoj povas damaĝi centron „corpus amygdaloideum”, kiu respondecas pro reguligado de emocioj, tutaparte timo kaj agreso. La uzo de narkotaĵoj kaŭzas ankaŭ perturbojn de inteligenteco. Rainer Thomasius atentigas krome, ke marihuano viŝas limon inter realo kaj imagoj kaŭzante iluziojn kaj halucinaciojn, povas kaŭzi skizofrenion. Pluraj esploroj elmontras, ke ju pli ofte kaj longe en junaĝo oni uzis marihuanon des pli kreskis risko de apero de skizofrenio en matura aĝo.

El la elsendo 04.07.2017. Legas  Barbara kaj Tomek – 1’31”

sc_bp_tm_Narkotajoj dangeraj aparte por junuloj_01’31”

--------------------------------------------------------------------------------

Ĉiu tria persono pezas tro multe
[2017-07-04]
https://pola-retradio.org/2017/07/ciu-tria-persono-pezas-tro-multe/

En la mondo jam pli ol du miliardoj da homoj suferas tropezon kaj obezecon kaj ili konsistigas 30 procentojn de la monda populacio.  Kolektivo de specialistoj el Institute for Health Metrics and Evaluation (IHME) ĉe la Vaŝingtona Universitato analizis donitaĵojn el 195 landoj, devenantajn el la periodo 1980-2015. En 2015 107 milionoj da obezaj infanoj kaj 603 milionoj da obezaj plenkreskuloj konsitigis dek procentojn de la tuta monda populacio. Kune kun personoj superpezaj temas pri 2 miliardoj 200 milionoj da personoj. Almenaŭ 4 milionoj da personoj ĉiujare mortas en la sekvo de malsanoj ligitaj kun tropezo kaj obezeco. Pluraj esploroj elmontras, ke obezeco kaj tropezo ligiĝas kun pli alta risko de diabeto de la speco 2, de la kormalsanoj, deprimo, malsanoj de spirvojoj kaj tumoroj. Inter kaŭzoj de la tropezo kaj obezeco ekspertoj mencias pli vastan uzon de tiel nomataj rapidmanĝaj nutraĵoj, pli grandajn manĝoporciojn kaj abundon de alifaritaj produktoj en la kunligo de ilia intensa reklamado. Malgrandiĝas samtempe fizika aktiveco de homoj. Aperas sugestoj, ke obezecon favoras aldone kemiaĵoj enestantaj en nutraĵoj kaj produktoj de la hejma uzo. Laŭ esploristoj la tropezo estas nun unu el la plej gravaj problemoj de la publika vivo. Malgraŭ entrepenataj klopodoj la situacio dum la lastaj 10 jaroj ne pliboniĝis. Obezeco aperas eĉ en la tn. malriĉaj landoj, en kiuj pli frue veran problemon konsitigis malsato, ekzemple en la afrikaj landoj.

El la elsendo 04.07.2017. Legas  Barbara kaj Tomek – 1’49”

sc_bp_tm_Plago de obezeco kaj tropezo_01’49”

--------------------------------------------------------------------------------

Neceso de ekvilibro inter la privata kaj profesia vivo
[2017-07-04]
https://pola-retradio.org/2017/07/neceso-de-ekvilibro-inter-la-privata-kaj-profesia-vivo/

Malgraŭ sisteme pliboniĝantaj rezultoj pri la konscio de ekvilibroneceso inter la profesia kaj privata vivo poloj inter la aliaj eŭropaj landoj apartenas al la plej laboremaj. Inter 12 landoj (Svislando, Germanio, Francio, Italio, Aŭstrio, Hispanio, Portugalio, Turkio, Nederlando, Svedio kaj Belgio) enketitaj de Michael Page pri Confidence Index poloj okupis la lastan lokon. La plej altan indicon pri viv-laborekvilibro en Eŭropo havas loĝantoj de Turkio, sekve de Hispanio kaj Portugalio. Ĝian plej altan malkreskon inter la unuaj jarkvaronoj  de 2017 kaj 2016 oni notis en Aŭstrio – je 10 procentoj, plej altan kreskon en Nederlando – je 8 procentoj. La rezultoj de la enketado pri Confidence Index en Pollando, kiu koncernis divsaĝajn persnojn elmontras, ke poloj daŭre estas socio bonstatiĝanta, kiu lernas la viv-profesian ekvilibron, kvankam la atingo de la vivnvelo de la okcidenteŭropaj landoj dependas ankaŭ de la aktuala stato de la mastrumado, kiu speguliĝas sur la labormerkato.

El la elsendo 04.07.2017. Legas Milada – 1’20”

--------------------------------------------------------------------------------

Pola 18-jarulo inter plej bonaj oratoroj de la mondo
[2017-07-04]
https://pola-retradio.org/2017/07/pola-18-jarulo-inter-plej-bonaj-oratoroj-de-la-mondo/

La pola 18-jarulo el Vroclavo (la sudokcidenta Pollando) troviĝas inter 19 lernantoj el la tuta mondo, kiuj gajnis la konkurson EF Challenge organizitan de Education First. Partoprenis ĝin 1200 junuloj el 16 landoj. Premie ĉiuj venkintaj oratoroj i.a. el Argentino, Japanio, Meksikio kaj Francio partoprenos la lingvostaĝon Youth Leadership Forum en Novjorko. Mikołaj Niczyj estas licea lernanto en la lingva klaso. Krom la angla li lernas la francan kaj ĉeĥan lingvojn kaj planas lerni la hispanan. En la lerenejo li estas ankaŭ unu el la redaktoroj de la lernejana televidkanalo KamooflażTV. Mikołaj Niczyj ŝatas usonajn bildstriojn, krome li flegas sportajn interesiĝojn pri korbopildko kaj piedpilko. Lia revo estas fariĝi sporta ĵurnalisto, relajsi sportajn rivaladojn, fari intervjuojn kun sportistoj kaj vojaĝi tra la mondo. Kiel temon de sia oratoraĵo Mikołaj Niczyj elektis „Kion signifas esti la mondcivitano” argumentante, ke mondcivitaneco signifas mankon de limoj inter homoj, sed samtempe egalecon sendepende de haŭtkoloro, religio aŭ devenlando. La pola 18-jarulo reliefigis krome la signifon de mondvojaĝado, kiu favoras konatiĝon kun novaj kulturoj. Niczyj estas la dua polo, kiu gajnis la prestiĝan oratoran konkurson. La alia pola oratoro estas Konrad Puchalski, 17-jarulo el Zielona Góra, kiu fariĝis laŭreato de la antaŭa konkurseldono.

El la elsendo 04.07.2017. Legas Maciek – 1’46”

--------------------------------------------------------------------------------

Polaj nutraĵoj sur la eŭropaj tabloj
[2017-07-04]
https://pola-retradio.org/2017/07/polaj-nutrajoj-sur-la-europaj-tabloj/

En 2016 Pollando eksportis nutraĵojn, kies valoro egalis al 24,1 miliardoj da eŭroj. Nia plej granda kliento estas Germanio kaj la preferata produkto la kortbirda viando. Pli ol 83 procentoj de ĉiuj polaj nutroproduktoj estis eksportita la uniaj landoj kaj ilia valoro egalis al 19,6 miliardoj da eŭroj. La dua plej granda kliento de la polaj nutraĵoj estas Britio, la tria Ĉeĥio. Pollando multon vendas ankaŭ al Nederlando, Italio, Francio, Slovakio kaj Hungario. La alta kvalito de la polaj produktoj kaŭzas, ke iom post iom kreskas ilia merkata valoro, ĉiam pli ofte komparebla al analogaj produktoj en la okcidentaj landoj. Pli ol 400 mil personoj en Pollando laboras rekte en la nutraĵa industrio, sed la polan nutraĵsektoron konsistigas krome farmistoj kaj bredistoj. Dank’ al ilia laboro  vivtenas sin milionoj da poloj kaj iliaj familioj. Malgraŭ la fakto, ke en 2016 la nutraĵeksporto superis la importon je 7 miliardoj da eŭroj laŭ ekspertoj gravas, ke Pollando grandigu la nutraĵeksporton ankaŭ al la eksteruniaj landoj, unuavice Azio.

El la elsendo 04.07.2017. Legas Maciek – 1’22”

--------------------------------------------------------------------------------

E_elsendo el la 04.07.2017
[2017-07-04]
https://pola-retradio.org/2017/07/e_elsendo-el-la-04-07-2017/

Podkasto: Ludu en nova fenestro | Elŝutu

La 664-a E-elsendo ĉe www.pola-retradio.org el la 04.07.2017:

– La komencaj aktualaĵoj koncernas eksporton de polaj nutraĵoj, interesan enketon en la uniaj landoj pri ekvilibro inter la profesia kaj privata vivo kaj polan 18-jarulon, kiu ektroviĝis inter la plej bonaj oratoroj de la mondo. – La scienca bulteno traktas temojn ligitajn kun nia sano – danĝeran situacion en la monda skalo ligitan kun plago de obezeco kaj tropezo kaj ne ĉiam konsciajn sekvojn de la uzo de narkotaĵoj fare de junuloj. – Ĉiam pli proksimas la 102-a UK en Seulo ni tamen en la redakcia antaŭmikrofona interparolo referencas laŭ spontanaj rememoroj al la varsovia UK-1987. – Hodiaŭ muzike akompanas nin Kajto kantante fragmente unu el la kantoj el la KD „Duope”. Ni memorigas ankaŭ la ensemblon de la Varsovia Politekniko, kiu furoris dum la UK en Varsovio en 1987, kiu mesaĝas E-etose por la muziko de unu el la varsoviaj kantoj. – La hodiaŭa grafikaĵo akompananta la programinformon devenas el la Interreto kaj prezentas afiŝon, kiu ĉarmis la polan publikon en februaro 2002 sur 400 publikaj afiŝpaneloj „Ĉu vi parolas Esperanton”, kiun aŭtoris Paulina Orłowska. –Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Kunalboro de la landoj de la Trimara Iniciato
[2017-07-09]
https://pola-retradio.org/2017/07/kunalboro-de-la-landoj-de-la-trimara-iniciato/

La kunlaboro inter la landoj de la Trimara Iniciato favoras la interesojn de la Europa Unio, kontribuonte al ĝia evoluo – konstatas la deklaracio de ĝia 2-a pintrenkonto en Varsovio. Laŭ la dokumento la prioritato de la Trimara Iniciato estas investi en ĝian infrastrukturon. La varsovian pintrenkonton partoprenis reprezentantoj de 12 ŝtatoj de la Centra kaj Orienta Eŭropo – Aŭstrio, Bulgario, Kroatio, Ĉeĥio, Estonio, Litovio, Latvio, Pollando, Rumanio, Slovakio, Slovenio kaj Hungario. La speciala gasto de la inaŭgura kaj unua diskutsesio dediĉita al la eŭroatlantika kunlaboro estis la prezidento de Usono, Donald Trump. La akceptita deklaracio reliefigas, ke la ŝtatoj de la Trimara Iniciato dank’ al sia povo formas dinamikan regionon, kies evoluo dependas i.a. de koordinado de klopodoj de la tuta regiono. La partoprenantoj de la pintrenkonto deklaris rekonon por granda valoro de profundigita kunlaboro, kiu devus koncentriĝi pri favorado de investaĵoj en tiaj sferoj kiel mastrumado, transportaj ligoj, energetika infrastrukturo, medioprotektado, esplor-evoluigaj laboroj kaj bita komunikado. En la Trimara Iniciato lanĉita laŭ la iniciato de Pollando kaj Kroatio, celanta profundigon  de la ekonomia kaj infrastruktura kunlaboro, kune laboras 12 ŝtatoj troviĝantaj en la regiono inter Adriatiko, Baltiko kaj la Nigra Maro. La unua renkontiĝo okazinta en aŭgusto 2016 en Dubrovniko difinis la celojn de la kunlaboro.

El la elsendo 09.07.2017. Legas Milada – 2’11”

--------------------------------------------------------------------------------

Clay Magalhães pri la 102-a UK en Seulo
[2017-07-09]
https://pola-retradio.org/2017/07/clay-magalhaes-pri-la-102-a-uk-en-seulo/

La tre baldaŭ aperonta programo de la 102-a UK en Seulo, kelkaj praktikaj sufloroj por la kongresanoj estas la temo de nia antaŭmikrofona interparolo kun Konstanta Kongresa Sekretario, Clay Magalhães , kiun ni surbendigis lastĵaŭde t.e. 06-an de julio 2017. El la elsendo 09.07.2017 – 12’20”

--------------------------------------------------------------------------------

E_elsendo el la 09.07.2017
[2017-07-09]
https://pola-retradio.org/2017/07/e_elsendo-el-la-09-07-2017/

Podkasto: Ludu en nova fenestro | Elŝutu

La 665-a E_elsendo el la 09.07.2017 ĉe www.pola-retradio.org

– La tre baldaŭ aperonta programo de la 102-a UK en Seulo, kelkaj praktikaj sufloroj por la kongresanoj estas la temo de nia antaŭmikrofona interparolo kun Konstanta Kongresa Sekretario, Clay Magalhães, kiun ni surbendigis lastĵaŭde. – Komence niaj aktualaĵoj rilatas al la ĵaŭda vizito de la usona prezidento Donald Trump en Varsovio kaj lia partopreno en la hamburga renkontiĝo de G-20. Aparte ni informas pri la transatlantika renkontiĝo de 12 ŝtatoj de la Trimara Inciato okazinta lastĵaŭde en Varsovio. – La kulturkronika informo rilatas al la omaĝbenko, lanĉita en Budapeŝto, honoranta la figurojn de Henryk Sławik kaj József Antall paralele al la ĝemela benko, kiu ekde novembro 2016 troviĝas en Varsovio. – Muzike akompanas nin Georgo Handzlik per ĉerpaĵo el la kanto „Ĝis revido”, Helena Melnikova, kiu fragmente prezentas sian aŭtoran kanton „Vesperto” kaj Ramona van Dalsem en fragmento de „Tango Romantika”. – La akompananta nian programinformon interreta foto prezentas la omaĝbenkon de du viroj Henryk Sławik kaj József Antall, kiuj dum la 2-a mondmilito savis pli ol 5 mil polajn judojn. – La aktualaĵo pri renkontiĝo de la Trimara Iniciato en Varsovio, kulturkronika informo kaj la interparolo kun nia antaŭmikrofona gasto estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Omaĝbenko lanĉita en Budapeŝto paralele al la ĝemela benko en Varsovio
[2017-07-09]
https://pola-retradio.org/2017/07/omagbenko-lancita-en-budapesto-paralele-al-la-gemela-benko-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.07.2017

--------------------------------------------------------------------------------

Pola metodo kuraci pulsanajn sanĝosveliĝojn de cerba arterio
[2017-07-11]
https://pola-retradio.org/2017/07/pola-metodo-kuraci-pulsanajn-sangosveligojn-de-cerba-arterio/

Vroclavaj kuracistoj, fratoj Marcin kaj Maciej Miś prilaboris unikan en la monda skalo metodon operacii pulsantajn sangosveliĝojn de cerboarterioj sen malfermi la kranion. Laŭ ilia familia nomo Miś, kiu signifas en la pola lingvo urseton,  ĝi ricevis la nomon Teddy Bear Technique. Dank’ al ĝi ili savis la vivon de vivsenŝanca 34-jarulo, ĉe kiu estis konstatita la pulsanta sangoŝveliĝo de la centra cerboarterio. Dank’ al tiu metodo intervena neŭroradiologo doktoro Marcin Miś kaj lia frato-radiologo doktoro Maciej Miś samtempe eniris la historion de medicino.  Ilia metodo estis priskribita en la prestiĝa monatrevuo “Interventional Neuroradiology”. Al fratoj Miś sufiĉis du operacioj efektivigitaj helpe de la aŭtora metodo por haltigi la kreskon de la sangoŝveliĝo en la cerboarterio de la paciento. Pro la enkonduko de speciala katetero laŭ la femura arterio kuracistoj la unuan fojon en la mondo sukcesis atingi cerbon kaj sen la malfermo de la kranio operacii pulsantan sangosveliĝon de cerboarterioj, kiu povis kaŭzi la mortigajn damaĝojn. Kvankam la unuan ĉi-specan operacion doktoroj Miś efektivigis en februaro 2016, nur nun post kroma operacio en majo 2017 eblis konfirmi la efikecon de la novuma metodo prilaborita de vroclavaj kuracistoj. La paciento fartas bone.

El la elsendo 11.07.2017. Legas Tomek – 1’36”

sc_tm_La metodo de d-roj Mis_01’36”

--------------------------------------------------------------------------------

Nova fakultato en la gdanska Medicina Universitato
[2017-07-11]
https://pola-retradio.org/2017/07/nova-fakultato-en-la-gdanska-medicina-universitato/

La farmacia kaj kosemtika industrio, estas la nomo de la nova studdirekto kreita de la Medicina Universitato en Gdansko kaj Farmacia Establo Polpharma. La studentigaj proceduroj por la akademia jaro 2017/2018 daŭras. Temas pri unikaj en la landa skalo studoj de la 2-a grado, kies celo estas laŭeble bona preparo de diplomitoj al. laboro en entreprenoj de kuracproduktoj, medicinaj elfaraĵoj, kosmetikaĵoj kaj dietosuplementoj. Kiel lekciantoj laboros i.a. personoj ligitaj kun la farmacia kaj kosmetika industrioj. Ĉiu studento povos subiĝi al. 9-semajna staĝo en la laboratorioj kaj produktoentreprenoj de Polpharma. Laŭ la rektoro de la gdanska Medicina Universitato la pli signifa partopreno de sciencaj laborantoj en la ekonomia sektoro firmigos novumemon kaj konkurencon de la mastrumado. La akademia jaro komenciĝos per teoriaj studobjektoj la 1-an de oktobro. La unuaj praktikoj estas planitaj por februaro 2018. Studojn povas inaŭguri diplomitoj de la studoj de la 1-a grado aŭ magistrigaj studoj, faritaj en la fakultatoj ligitaj kun biologio, kemio, fiziko aŭ medicino. La gdanska Medicina Universitato estas la plej granda medicina altlernejo en la norda Pollando. Polpharma estas la gvida entrepreno de la pola farmacia merkato, funkcianta ankau sur la merkatoj de la Centra-Orienta Eŭropo, Kaŭkazio kaj Centra Europo.

El la elsendo 11.07.2017. Legas Barbara – 1’51”

--------------------------------------------------------------------------------

La germana justisministro Heiko Mass
[2017-07-11]
https://pola-retradio.org/2017/07/la-germana-justisministro-heiko-mass/

La germana justisministro Heiko Mass turnis sin al la uniaj landoj kun peto helpi en la identigado kaj persekutado de personoj suspektataj pri partopreno en ekscesoj de la finiĝinta lastsabate pintrenkonto de G20 en Hamburgo. Liaopinie la efika postsekvado de la eksceskaŭzintoj en Hamburgo antaŭmalhelpos similajn aktojn de vandalismo estonte. En la esplorarestejo en Hamburgo troviĝas 51 personoj, krom germanoj estas inter ili francoj, italoj, hispanoj, rusoj, nederlandanoj, svisoj kaj aŭstroj. Dum la pintrenkonto G20 en la interbataloj kun partoprenantoj de ekstreme maldekstrula „nigra bloko” kaj aliaj ekstremuloj estis vunditaj 476 funkciuloj de la germana sekurecservo. La nombro de la vunditaj manifestaciintoj ne estas konata. Por gardi ordon kaj sekurecon en Hamburgo dum la vendreda-sabata pintrenkonto de G20 estis mobilizitaj pli ol 20 mil germanaj policiatoj.

El la elsendo 11.07.2017. Legas Barbara – 1’16”

--------------------------------------------------------------------------------

El la E-Gazetaro – 11.07.2017
[2017-07-11]
https://pola-retradio.org/2017/07/el-la-e-gazetaro-11-07-2017/

Ĵus venis la plej nova numero de „Kontakto”, t.e. la 278-a, kies ĉeftemo estas „Genraj perspektivoj – sinidentigo, afekcio kaj feminismo”. Eblis sole supraĵe foliumi la 23 paĝojn. Ĉiukaze la ĉefartikolon akompanas tri aliaj rilataj kontribuoj kaj kiel atentigas la redaktoro Rogener Pavinski „La perspektivoj pri genro, sinidentigo kaj afekcio malfermiĝas pli kaj pli: tial necesas esti atentaj kaj respekti ĉies premisojn ĉi-rilate”. Multas en „Kontakto” aliaj interesaj temoj, por pli atentema legado mi ŝovas la intervjuon de la redaktoro kun Eric Languilat marĝene de lia nova disko, en vinila formato  „La Granda Aventuro”.Eĉ sen entute foliumi mi komence konfirmu ankaŭ la hodiaŭ venintan julian-aŭgustan numeron de „Esperanto”. La ĉefpaĝa foto de la reĝisoro de la kongresa temo Stephanie Cabovianko certe ĝojigas ĉiujn kongresanojn de la 102-a UK, kiuj – se ankoraŭ ne konas ŝin – tiel povas kun ŝi konatiĝi kaj eĉ iom familiariĝi dank’ al la komenca interparolo de la revugeredaktoroj pri ŝia vojo al E-o, pri la kongrestemo, kiu en 2017 tekstas „Turismo kaj evoluo. Vojoj al daŭripovo” kaj ŝia ideo gvidi la dumkongresajn diskutojn pri la temo. La kongrestemon interese evoluigas d-ino Rafaela Urueña eksplikante gravecon de daŭripova turismo por evoluo. Jam antaŭ kelka tempo atingis min la unua nunjara numero de „Sennaciulo”, kiu estas la oficiala organo de Sennacieca Asocio Tutmonda (SAT). La riĉenhava numero enhavas plurajn kontribuojn, kiuj fontas el la materialo prezentita dum la lasta SAT-kongreso. Al ili apartenas i.a. la komenca, kiu traktas la temon, kio estas justa komerco, la sekva pri klimatŝanĝo kaj kapitalismo. Sed krom tio certe al interesaj rememoroj mi kalkulas la artikolon de Vilhelmo Luterano postmorte de Fidel Castro Ru. Novajn alrigardojn al la 1-a de majo mi trovas en artikolo traktanta tiun ĉi laboristan feston en Francio. Kiel aparte konvovastigan mi konsideras tamen la artikolon de HORI Jasuo „600 mil japanoj estis retenitaj en Siberio” pri drameca sorto de japanaj militkaptitoj, kiujn je la ekzilosorto en Sovetunio por la bezonoj de Ruĝa Armeo senskrupule kondamnis la japana armeo. Kiel aparte elstarigendan mi konsideras en „Sennaciulo” la sekcion Beletro en kiu i.a. Miguel Fernandez eksplikas la emfazon de la poemo „Apostolo de la Ideo” origine esperantlingva, sekve hispanigita kaj taksita kiel aperigenda en la plej grava hispana retrevuo pri soci-kritika poezio. La sama aŭtoro Miguel Fernandez en aparta artikolo priskribas sian aventuron kun fama metalroka hispana ensemblo, kiu sian KD-on titolis Esperanto. Temas pri aventuro kun grava spuro de E-o, ĉar unu el la dek du kantoj estas Luna, en kies lasta parto aperas la deklamado de la Zamenhofa „Ho’ mia kor’” fare de Miguel Fernandez. La tuta KD estas aŭskultebla jutube, kie ne nur audiĝas la deklamado de Miguel Fernandez, sed eblas legi hispanigon de „Ho, mia kor’” kaj esperantigon de la originala kantoteksto Luna, kiu cetere aperas en la menciita artikolo. Sur mia skribotablo troviĝas hodiaŭ ankaŭ la unua nunjara numero de la dulingva „Informbulteno pri Esperanto” de la organizaĵo Esperanto France-Est. Kiel januara-februara-marta numero ĝi plenplenas per  amaso da ampleksaj raportoj pri la jarfinaj eventoj. Mian atenton kaptis la komenca raporto pri Luminesk, nova silvestra renkontiĝo de GEA, kiu  venis en la lokon de Internaciaj Festivaloj. Samnumere Liba Gibalda detale kun multaj fotoj raportas kaj pri la 15-a Novjara Renkontiĝo en Saarbrüken kaj pri la marta 11-a Mediteranea E-Semajno en  Les Issambres. Pli ampleksajn informojn pri la agadoj de la Esperanto France-Est enestas en la raporto rilata al 2016 de ĝia prezidanto,  Edmond Ludwig.  Mi mem tamen aparte taksas multan lokon donitan en la Informilo al la E-literaturo originala kaj tradukita ne nur per mencioj, sed ankaŭ recenzaj klarigoj. Aparte suprizis min du plenaj plaĝoj kun eksplikoj pri la romano de Henryk Sienkiewicz „Quo Vadis”, kiun akompanas multaj fotoj kun klariga verkonforma ekspliko, ke „tra vasta panoramo de la forpasanta Roma Imperio fadenas la romantika temo pri granda kaj pura amo”. Ĉar la E-tradukon de la romano fare de Lidia Zamenhof ni prezentas en niaj E-elsendoj estas por ni agrable trovi krome post la bonaŭguraj vortoj de la prezidanto Ludwig sojle de la 2017 la rekonvortojn „Pola RetRadio: daŭre profesieca” kun atentigo:  aŭskultu kaj reagu ! Tiuj reagoj estas tre bonvenaj, do ni atendas ilin i.a. de niaj francaj aŭskultantoj.

El la elsendo 11.07.2017. Legas Barbara – 7’13”

--------------------------------------------------------------------------------

E_elsendo el la 11.07.2017
[2017-07-11]
https://pola-retradio.org/2017/07/e_elsendo-el-la-11-07-2017/

Podkasto: Ludu en nova fenestro | Elŝutu

La 666-a E-elsendo ĉe www.pola-retradio.org el la 11.07.2017:

– La komencaj aktualaĵoj traktas germanan peton pri helpo en la identigo kaj haltigo de personoj partoprenintaj ekscesojn lige kun G20 en Hamburgo; ni informas pri la solenata hodiaŭ Nacia Memortago pri la polaj viktimoj de la Hombuĉado efektivigita en 1943-45 fare de ukrainaj naciistoj kaj pri la nova fakultato en la Medicina Universitato en Gdansko dediĉita al la farmacia kaj kosmetika industrioj. – En la scienca bulteno ni raportas pri la plene noveca metodo en la monda skalo kuraci pulsanajn sangoŝveliĝojn de cerba arterio, prilaborita de d-roj Marcin kaj Maciej Miś, kiu jam ricevis la nomon > Teddy Bear Technique<. – En la Trarigardo de la E-Gazetaro ni foliumas la lastajn numerojn de la ĵus venintaj „Kontakto” kaj „Esperanto”, ni foliumas ankaŭ la jarkomencajn numerojn de „Sennaciulo” kaj „Informilo” de Esperanto France-Est. – Por la hodiaŭa elsendo ni elektis la kanzonon de Ĵomart kaj Nataŝa el ilia Ruĝa Albumo „Nu, kiel fartas vi, amik’ „. – La grafikaĵo akompananta la programinformon devenas el la Interreto kaj rilatas al la hodiaŭa Tago de Memoro pri la Viktimoj de Wołyń-krimo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Omnibusoj sur la varsoviaj stratoj
[2017-07-14]
https://pola-retradio.org/2017/07/omnibusoj-sur-la-varsoviaj-stratoj/

Dank’ al la kompanio Varsoviaj Tramoj al Varsovio revenis omnibusoj tirataj de ĉevaloj. Ĝis la fino de la feria sezono ili trafikos semajnfine por faciligi la vizitadon de la historia parto de la pola ĉefurbo,  la Malnovurba Kvartalo. Ili servos same al turistoj, kiel ankaŭ al la loĝantoj de Varsovio. En la daŭro de 40-minuta traveturo licenciita urbogvidanto parolanta pole, angle kaj germane rakontos al la vizitantoj la historion de ĉevalomnibusoj en Varsovio kaj la historion de la urbo. Specialaj memorbiletoj estos vendataj en veturiloj, kiuj povas servi dum unu traveturo al maksimumue 16 pasaĝeroj. La ĉevalveturiloj estis la unua publika trafikilo en Varsovio. Ili aperis en 1822 kiel veturiloj transportantaj personojn lige kun iom grandaj festoj aŭ dum dimanĉaj veturoj al la apudvarsoviaj ripozlokoj, kiel Bielany, Królikarnia, Marymont, Wilanów. Kvankam la veturrapideco egala al 4 kilometroj po unu horo ne estis kapturna, la omnibusoj estis entuziasme bonvenigitaj. La regula omnibusa trafiko komenciĝis en 1836 kaj fariĝis ĝermo de la publika trafiko en Varsovio.

El la elsendo 14.07.2017. Legas Tomek – 1’18”

--------------------------------------------------------------------------------

Venko apud Grunwald, teŭtonoj en Pollando
[2017-07-14]
https://pola-retradio.org/2017/07/venko-apud-grunwald-teutonoj-en-pollando/

La meza aŭskultanto de niaj elsendoj povas iom perdiĝi, kiam ni parolas pri teŭtonoj, pri teŭtona ordeno en Pollando. Ĝia historio radikas en la mezepokaj krucmilitoj, kiam Jerusalemo – la loko ligita kun la vivo de Jesuo Kristo troviĝis ankoraŭ en la manoj de kristanaj, dum kruckavaliroj protektis tiujn sanktajn lokojn kontraŭ nekredantoj. Teŭtonoj, la ordeno de la Hospitalo de la Plej Sankta Maria-Virgulino de Germana Domo – ĉar tia estis ilia oficiala nomo – havis kiel la taskon protekti pligrimantojn venantajn al Jerusalemo kaj la ĉirkaŭaĵoj. Post la falo de Jerusalemo la batalemaj teŭtonoj devis forlasi la Sanktan Landon kaj  komencis serĉi por si lokon en Eŭropo. Ilia estado en Venecio kaj Hungario rapide finiĝis per ilia forpelo pro ilia povouzurpemo sur ĉi tiuj teritorioj.  Malpli bonŝanca estis Pollando al kiu, la teŭtona ordeno estis invitita en 1226 flanke de unu el la provincaj regantoj de Pollando, princo Konrad Mazowiecki. Ilian venigon motivis la intensiĝantaj raboekspedicioj de diversaj baltaj popoloj kontraŭ Mazovion, sekve de kiuj dum du generacioj iu el la avanaj polaj provincoj preskaŭ senpopoliĝis. La alia motivo estis la intenco kristanigi prusojn, kion teŭtonoj promesis efektivigi kaj kio okazis.  Kiel feŭdon princo Konrad Mazowiecki donis al teŭtonoj Chełm-provincon, sed tre rapide teŭtonoj falsis ruze la traktaton tiel, kvazaŭ la provinco estus donita al ili kiel propraĵo. Pro sia subordiĝo al la germana imperiestro teŭtonoj akiris liaflanke agnoskon por la falsita dokumento. Ne profundiĝante en la historimeandrojn tiel komenciĝis la konflikto, kies spuroj eĥas ĝis hodiaŭ. Teŭtonoj rapide akapris – ruze, truke, komplote – aliajn polajn terenojn transformiĝinte en ilian suverenon kun la beno de germana imperiestro kaj la papado. La fama kaj volonte vizitata nun Malbork, dum kelkdek jaroj estis la sidejo de la ordenmajstro kaj ĉefa urbo de la monaka administracio. La konflikto en la daŭro de la jaroj ŝveliĝis finfine alkondukinte en 1410, la 15-an de julio al batalo kontraŭ la teŭtonoj sur la kampoj de Grunwald. La batalo finiĝis per brila venko de polaj fortoj alianciĝintaj kun alinaciaj trupoj. Dum ĝi la granda ordenmajstro Ulrich von Jungingen pereis, oni konkeris i.a. 51 teŭtonajn standardojn. La batalo ne finis tamen la konflikton kaj la historio de la Teŭtona Ordeno en Pollando finiĝis nur en 1525, kiam la pola reĝo Sigismundo la Maljuna devigis grandan ordenmajstron Albrecht Hohenzollern (intertempe malkonfesinta kristanecon kaj fariĝinta luterano) prezenti solenan  omaĝakton sur la foiroplaco de Krakovo,  en kiu li deklaris sin eterna vasalo de la Pola Reĝolando. La venka batalo apud Grunwald en 1410 fariĝis esenca instrumento en la politiko de Władysław Jagelo. Konforme al la volo de ĉiuj sacerdotaj kaj laikaj  tavoloj la reĝo ordonis festi la 15-an de julio kiel nacian feston. Ĉiujare el ĉiuj preĝejoj de la tiama ĉefurbo Krakovo tiutage estis direktiĝantaj komune pilgrimadoj (la plej pompa el Wawel-katedralo) al la preĝejo de sankta Jadwiga. Ĝi estis ligita kun la kulto de la reĝino Jadwiga, kiel tiu, kiu antaŭdiris falon de la teŭtona potenco kaj al kies favoro tiutempuloj atribuis Grunwald-venkon. La festado estis okazanta senĉese dum sekvaj 384 jaroj.  Finis tiun tradicion la eniro de prusoj en Krakovon la 15-an de junio 1794. Sub la aŭstra regado, kiam Krakovo kaj Galicio ektroviĝis en la aŭstra aneksoparto de la dispartigita Pollando la preĝejo de s-ta Jadwiga estis profanita kaj transformita en militistan staplejon. La publika reveno al la solenado de Grunwald-venko okazis 100 jarojn poste, i.a. dank’ al pola historiisto, Marian Karol Dubiecki kiu en la periodaĵo „Czas” en 1901 memorigis la genezon de la solenaĵoj, ilian trapason kaj tradicion. Tio fariĝis impulso por Jan Matejko krei imponan pentraĵon „Batalo apud Grunwald”, por Henryk Sienkiewicz verki faman romanon „Teŭtonoj”. Dank’ al ĉio ĉi  en 1910, en la 500-a datreveno de la venko apud Grunwald en Krakovo okazis imponaj solenaĵoj. Lige kun ili elstara pola komponisto kaj politikisto, Ignacy Jan Paderewski fondis monumenton, kiu omaĝis la 500-jariĝon de la venko. Nun  de dek kelkaj jaroj ĉiujare en la datreveno de la batalo membroj de kavaliraj fratularoj el la tuta Eŭropo rekreas sur Grunwald-kampo la trapason de la batalo, kiu ĉiam logas   kelkdek mil spektantojn. Tiel estas ankaŭ nunjare. En Grunwald jam ekde merkredo okazas diversaj eventoj en la kunligo kun la proksimiĝanta datreveno – turniroj, rivaladoj, piknikoj. La datreveno  kuliminos jam la plej proksiman sabaton, la 15-an de julio 2017.

El la elsendo 14.07.2017. Legas Barbara – 5’52”

--------------------------------------------------------------------------------

E_elsendo el la 14.07.2017
[2017-07-14]
https://pola-retradio.org/2017/07/e_elsendo-el-la-14-07-2017/

Podkasto: Ludu en nova fenestro | Elŝutu

La 667-a E_elsendo el la 14.07.2017 ĉe www.pola-retradio.org

– Hodiaŭ ni prezentas felietonon en la kunligo de la pasonta morgaŭ 607-a datreveno de la venka batalo super teŭtonoj sur la kampoj de Grunwald, kiu de dekkelkaj jaroj venigas al Pollando kavalirojn el la tuta Eŭropo, kiuj komune rekreas ĉi tiun brilan venkon. – Niaj kulturkronikaj informoj koncernas la serĉadon de mistera tunelo inter kastelo kaj preĝejo en la loko Pasłęk kaj ĉevalomnibusojn, kiuj somere trafikas tra la Malnovurba Kvartalo en Varsovio. – Nia E-komunuma informo rilatas al partopreno de junaj esperantistoj en la evento Global Youth Ambassador en Londono, okazonta inter la 7-a kaj 11-a de aŭgusto. Pliajn informojn eblas peti per mesaĝo kun la eventonomo direktita al acharriere-heliko-jci.cc – Fine ni proponas leterkestan renkontiĝon i.a. kun kelkaj indikoj pri la ĉeesto de nia redakcio en la 102-a UK en Seulo kaj proponataj renkontiĝoj kun ŝatantoj de nia redakcio dum la sabata Movada Foiro kaj kadre de la dimanĉa renkontiĝo de radioaŭskultantoj AERA. – Por la hodiaŭa elsendo ni elektis la kanton de Kaj Tiel Plu „Brilas roso en mateno” el ilia KD „Plaĉas al mi” eldonita de Vinilkosmo en 2004. – La akompananta nian programinformon interreta foto reference al la hodiaŭa felietono prezentas la pentraĵon de Jan Matejko „Batalo apud Grunwald” (15.07.1410) – La kulturkronikaj informoj kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Serĉado de forgesita tunelo en Pasłęk
[2017-07-14]
https://pola-retradio.org/2017/07/sercado-de-forgesita-tunelo-en-paslek/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 14.07.2017

--------------------------------------------------------------------------------

Ĉevalomnibusoj en la Malnovurba Kvartalo en Varsovio
[2017-07-14]
https://pola-retradio.org/2017/07/cevalomnibusoj-en-la-malnovurba-kvartalo-en-varsovio/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 14.07.2017

--------------------------------------------------------------------------------

En Adam Mickiewicz-Universitato furoras filologioj
[2017-07-18]
https://pola-retradio.org/2017/07/en-adam-mickiewicz-universitato-furoras-filologioj/

Dum la nunjaraj studentigaj ekzamenoj en En Adam Mickiewicz-universiato tradicie grandan interesiĝon ĝuis la filologiaj fakultatoj. Entute dum la ĉeestaj studoj de la 1-a grado kaj magistrigaj studoj intencas studi preskaŭ 20 mil personoj, do je unu mil personoj pli ol antaŭ unu jaro, en 2016. Sed por la  estontaj studentoj estis pretigitaj nur 9,2 mil lokoj. Laŭ la taksoj de la altlernejo plej multaj junuloj kandidatiĝis al la fakultato de la norvega filologio, kie je unu loko kalkuliĝas 29 personoj. Pri la dana filologio interesiĝas malpli da junuloj kaj tie je unu loko estas 13 kandidatoj. 8 personoj je unu loko kandidatiĝis por la geodeziaj kaj kartografiaj studoj. Grandan popularecon ĝuis en la nuna jaro psikologio, juro kaj la angla filologio. En 2017 multe pli da personoj ol en la antaŭaj jaroj intencas studi en Poznano anglan-ĉinan filologion, korean kaj japanan filologiojn. Pri la studoj en la Adam Mickiewicz-universitato en Poznano interesiĝas ne sole junuloj. La plej grandaĝa kandidato por la nunjaraj dumtagaj ĉeestaj studoj naskiĝis en la 1960-a jaro.

El la elsendo 18.07.2017. Legas Milada – 1’43”

--------------------------------------------------------------------------------

Ĉirkaŭ la problemo de eŭropaj enmigrantoj
[2017-07-18]
https://pola-retradio.org/2017/07/cirkau-la-problemo-de-europaj-enmigrantoj/

Kiel antaŭenpaŝon la itala ministerio por la eksterlandaj aferoj rekonis siajn pasintsemajnajn mardajn interparolojn kun Frontex en Varsovio. Laŭ la estro de la itala ministerio, Giovanni Pinto estos prilaborita nova operacplano de la misio Tryton sur Meditereaneo prezentota al la uniaj landoj. Frontex deklaris sian subtenon por Italio en la forsendado de nelegalaj enmigrantoj al ilia devenlando. Unu el la kaŭzoj de la unia enmigrikrizo estas nepriensita unia politiko en la lastaj dek kelkaj jaroj, en kiu ne ekzistas kohera azilsistemo. Ĝia bezono videbliĝis aparte necesa dum migrikrizo 2015, kiam la germana kanceliero – Angela Merkiel invitis nelimigite  al Germanio enmigrantojn, kiuj sturmis la limojn de Eŭropo. Sekve de ilia lavanga alveno la Eŭropa Komisiono proponis sekve la disdividon de 160 mil enmigrantoj kadre de relokoplano. 90 procentoj de la enmigrantoj venantaj al la Eŭropa Unio ne estas politikiaj rifuĝintoj. Ekonomiaj enmigrantoj kontraŭ alta prezo utiligas la servojn de kontrabandistoj kaj eĉ se la unia administracio monitoras ilian agadon.  Homkontrabandistoj reklamas siajn servojn en la sociaj portaloj.  Laŭ la plej novaj donitaĵoj de Internacia Organizo de Migrado (IOM) inter januaro kaj la 5-a de julio  2017 al la Unio laŭ la kontrabanda itinero al Italio venis 85 mil personoj, ĉefe loĝantoj de Niĝerio, Bangladeŝo, Gvineo, Ebura Marbordo kaj Gambio. Naĝante en boatoj kaj raftoj ili estas lasataj de homkontrabandistoj sur la internaciaj akvoj kaj tie atendas savon.

El la elsendo 18.07.2017. Legas Barbara – 2’15”

--------------------------------------------------------------------------------

Plasto el sukero kaj karbondioksido
[2017-07-18]
https://pola-retradio.org/2017/07/plasto-el-sukero-kaj-karbondioksido/

Sciencista kolektivo el University of Bath prilaboris plaston facile akireblan el DNA-konsistero. Ĝi havas similajn kvalitojn kiel tradicia plasto kaj apartajn propraĵojn taŭgajn por medicina apliko. Oni raportis pri ĝi en vico da artikoloj en  „Polymer Chemistry” kaj „Macromolecules”. La metodoj akiri plastojn el karbonhidratoj jam estas konataj, sed ili postulas aplikon de forte venena kemiaĵo fosgeno,  i.a. aplikata kiel kemia armilo dum la 1-a mondmilito. Tradiciaj plastoj postulantaj kiel krudaĵon  nafton entenas la nocivajn substancojn tiajn,  kiel BPA kaj ne subiĝas al natura malkomponiĝo, sekve polucias la medion. La nova metodo ebligas produktadon de ekologia plasto, sen konsisto de venenaj kemiaĵoj. Kiel krudaĵon la britaj esploristoj aplikis kemiaĵon timidino, kiu troviĝas en ĉiuj vivaj ĉeloj, kiel konsistero de DNA. En la sintezo de ekologia plasto estis utiligita ĝia parto, simpla sukero – desoksiribozo. La alia elemento estis karbondioksido. En la sekvo kreiĝas materialo kun multaj avantaĝoj. Simile kiel tradiciaj polikarbonatoj ĝi estas firma, rezista je gratado kaj diafana. Eblas do produkti el ĝi kiel el tradiciaj plastoj botelojn, ujojn. Kio la plej grava, ĝi povas esti utiligita en la moderna medicino. La proprecoj de la ekologia plasto povas esti precize reguligataj dank’ al la manipulado per ĝia kemia strukturo. Kaŭzante, ke ĝi havu plusan elektroŝargon kreiĝas plasto aplikebla en la hista inĝenierio, ĉar la vivaj ĉeloj gluiĝas al ĝi. La nova plasto havas kroman avantaĝon, nome ĝi povas esti malkomponata de enzimoj produktataj fare de bakterioj vivantaj en la grundo. La aŭtoroj de la nova metodo testas krome aliajn sukerojn.

El la elsendo 18.07.2017. Legas Tomek – 2’07”

sc_tm_ekologia plasto ankau por medicino_02’07”

--------------------------------------------------------------------------------

E_elsendo el la 18.07.2017
[2017-07-18]
https://pola-retradio.org/2017/07/e_elsendo-el-la-18-07-2017/

Podkasto: Ludu en nova fenestro | Elŝutu

La 668-a E-elsendo ĉe www.pola-retradio.org el la 18.07.2017:

– Nia nunsemajna literatura segmento enhavas la 58-an fragmenton de la romano de la pola Nobel-premiito, Henryk Sienkiewicz „Quo Vadis” en la E-traduko de Lidia Zamenhof. – Komence ni informas pri la vizito de la brita princa paro en Pollando, pri kelkaj aspektoj de migradlavango en Eŭropo i.a. reference al la pasintjara kunsido de Frontex en Varsovio, kaj pri enorma interesiĝo pri la norvega lingvo dum la studentigaj ekzamenoj en Adam Mickiewiz-Universitato en Poznano. – La sciencbultena temo rilatas al tre interesa nova metodo de britaj sciencistoj produkti plaston. Ilia t.n. ekologia plasto taŭgas ankaŭ por medicinaj celoj. – La akompananta la programinformon foto prezentas epizodon el la lunda vizito de la brita princa paro en Varsovio kaj renkontiĝo kun varsovianoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 20.07.2017
[2017-07-20]
https://pola-retradio.org/2017/07/e_elsendo-el-la-20-07-2017/

Podkasto: Ludu en nova fenestro | Elŝutu

La 669-a E_elsendo el la 20.07.2017 ĉe www.pola-retradio.org

– La hodiaŭa felietono „Inter Pollando kaj Koreio” en la kunteksto de la proksimiĝanta 102-a UK en Seulo traktas la kontaktojn inter Pollando kaj Koreio. Ni rilatas al la nunaj kontaktoj kun la Suda Koreio, sed ankaŭ referencas al historio, kiam al la Korea Duoninsulo komence de la 19-a jarcento venis la unuaj poloj. – La kulturkronika informo rilatas al interesa ekspozicio en Olsztyn-kastelo (la nord-orienta Pollando), kie estas prezentataj mebloj el la epoko de Kopernik. Kopernik aperas en la nomo de la ekspozicio nesenkaŭze, nome li rezidis tie du fojojn kaj eble eĉ uzis iun el la prezentataj mebloj. – Niaj E-komunumaj informoj rilatas al la ĵusa apero de „Informilo por Interlingvistoj” http://www.esperantic.org/wp-content/uploads/2015/09/IpI-101_2017.pdf kaj „Information for Interlinguists” www.esperantic.org/en/publications/ifi-information-for-interlinguists . Ni krome informas pri la aperinta antaŭkongrese „Unesko-Kuriero” senpage elŝutebla ĉe: http://uea.org/pdf/Unesko-Kuriero_1-2017.pdf . – Por la hodiaŭa elsendo ni elektis la kanton de Georgo Handzlik, kompreneble pri Universala Kongreso. – La akompananta nian programinformon interreta foto prezentas epizodon el la Korea Festivalo en Varsovio, kiu apartenas al la plej novaj tradicioj de la pola ĉefurbo. – La kulturkronika informo kaj la felietono estas paralele legeblaj kaj aŭskulteblaj en la koncernaj rubrikoj de nia paĝo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Pollando – Koreio superrigarde
[2017-07-20]
https://pola-retradio.org/2017/07/pollando-koreio-superrigarde/

Nur antaŭ 28 jaroj, en 1989 Pollando ligis la diplomatiajan rilatojn kun la suda Koreio. En Pollando siajn rezidejojn havas dek kelkaj koreaj firmaoj kaj la reciproka eksporto kreskas.  Komence de 2010 en Varsovio estis malfermita la Kultura Centro de la Korea Ambasado en Varsovio. Ĝia celo estas proksimigi al poloj la korean kulturon prezentante diversajn programojn. Estas organizataj laborrenkontoj  kaj seminarioj. La Centro firmigas la amikajn rilatojn inter Pollando kaj Koreio pere de interŝanĝoj rilate kulturon, arton, sporton kaj turismon. Ĝi prezentas Koreion kiel allogan, belegan, altkulturan landon, kiu meritas viziton almenaŭ unu fojon en la vivo. La unuaj poloj venis al la Korea Duoninsulo fine de la 19-a jarcento. Tio estis priskribintaj siajn spertojn sciencistoj – Jan Kalinowski kaj Władysław Kotowicz. Al Koreio antaŭtage de la rusa-japana milito venis ankaŭ Wacław Sieroszewski, verkisto kaj mondvojaĝanto, kiu sian viziton en Koreio priskribis en  la verko „Koreio – ŝlosilo al la Fora Oriento”. En la formo de  taglibro veturante tra malriĉa, farmista lando komence de la 20-a jarcento li  dividis en la verko siajn spertojn pri la klopodoj kompreni ĝiajn loĝantojn, pentrante samtempe la tiaman malprogresintan landon.  Pri la esploroj de polaj sciencistoj en la Lando de Frumatena Trankvilo informoj ne abundas.  Iom pli konkretajn mi trovis pri Jan Kalinowski. Li naskiĝis en 1857 en la loko Okuniewo proksime al Varsovio. Lia patro estis arbaristo, forstisto do sian infanaĝon Jan pasigis en la arbaroj de la regiono, kio influis lian ŝaton de la naturo,  al kiu li dediĉis sian tutan vivon. Printempe de 1879 li komencis siajn naturesplorajn  vojaĝojn tra la Okcidenta Siberio, kien direktis lin Władysław Taczanowski, la asistanto en la Zoologia Kabineto de la varsovia Ĉeflernejo. Tio okazis laŭ la peto de la estadanta en Siberio kiel cara ekzilito fama natursciencisto kaj kuracisto Benedykt Dybowski, kiu dediĉis sin al sciencista esplorlaboro kaj bezonis helpon dum kolektado de ekzempleroj de mamuloj, birdoj kaj senvertebruloj. Estis eksterordinara sperto por Kalinowski esti gvidata de tiom elstara sciencisto, tiom elstara mentoro. Jan Kalinowski akiris tiam ne sole zoologiajn, sed ankaŭ medicinajn spertojn kaj konojn. Kalinowski kun Dybowski esploris longan itineron de la Okcidenta Siberio ĝis la duoninsulo Kamĉatko,  kolektinte kaj pridokumentinte kolektitajn natursciencajn objektojn. Ekde 1885 Kalinowski sole daŭrigis veturon tra Koreio registrinte ĉirkaŭ 157 novajn birdospeciojn. Tri jarojn poste laŭ la peto de Taczanowski li revenis al la Zoologia Kabineto en Varsovio. Ni aldonu, ke tiam ĝi havis riĉajn kolektojn akiritajn unuavice dank’ al la grafoj Aleksander kaj Konstanty Branicki, kiuj estis venigantaj el siaj mondvojaĝoj multajn objektojn, financis vojaĝojn de aliaj natursciencistoj kaj la funkciadon de la Zoologia Kabineto. La kolekto de Branicki estis transformita baldaŭ en privatan Natursciencan Muzeon de Branicki-familio. Tio malebligis,  ke ĝi estu veturigita al Moskvo aŭ Petersburgo. Sojle de la sendependeco en 1919 ĝi kun la kolektoj de la Zoologia Kabineto donis fundamenton al la hodiaŭa Muzeo kaj Instituto pri Zoologio de la Pola Sciencakademio. Sed ni revenu al Jan Kalinowski, kiu tamen ne revenis al Koreio. Ĉi-foje Władysław Taczanowski konante la naturriĉecon de Peruo proponis al li entrepreni ekspedicion al la Suda Ameriko por riĉigi la Natursciencan Muzon de Branicki-familio per eksponaĵoj el ĉi tiu mondoparto.  Tie Jan Kalinowski esploris virgan terenon  de la nordo de Peruo ĝis Camanti en ĝangalo oriente for de Cuzco ĝis la ĝangalo en Bolivio. Li kolektis la esploris preskaŭ 500 birdospeciojn. Kelkaj animaloj en sia latina nomenklaturo portas lian nomon, kiel birdo Nothoprocta kalinowskii, kiel mamulo Dasyprocta kalinowskii. Kalinowski por konstante ligis sian vivon kun Peruo, tie edziĝinte kaj edukinte siajn 14 infanojn, kiuj fundamentas nun la plej multnombran poldevenan familion en ĉi tiu lando. Sed ni revenu al la nuntempo kaj reciprokaj polaj-koreaj kontaktoj, kiuj koncernas ne sole ekonomion. Ĉiam pli da polaj junuloj iras al la Suda Koreio por studoj kaj por junulara interŝanĝo. Koreio, la Suda Koreio logas ilin ankaŭ turisme. Aktuale en Seulo aktive funkcias fakultato de la pola filologio, la plej granda en Azio laŭ la nombro de la studentoj. Ankaŭ en Pollando eblas studi  la korean filologion. Ĝia fakultato funkcias ĉe la Varsovia Universitato. Post 2003, kiam estis subskribita interkonsento inter Adam Mickiewicz Universitato kaj Universitato de la Fremdaj Lingvoj ankaŭ en Poznano studas la korean lingvon ĉ. 20 personoj. La kontaktojn inter ambaŭ landoj favoras la pasintjara inaŭguro de la regula, rekta flugkontekto el Varsovio ĝis Seulo kaj inverse, kio okazis en novembro. De tri tiamaj flugoj semajne la kvanto de la flugkonektoj kreskis aktuale ĝis kvin ĉiusemajne escepte de merkredo kaj vendredo.

El la elsendo 20.07.2017. Legas Barbara – 7’26”

--------------------------------------------------------------------------------

E_elsendo el la 23.07.2017_la 1a raporto el la Seula UK
[2017-07-23]
https://pola-retradio.org/2017/07/e_elsendo-el-la-23-07-2017_la-1a-raporto-el-la-seula-uk/

Podkasto: Ludu en nova fenestro | Elŝutu

La 670-a E_elsendo el la 23.07.2017 ĉe www.pola-retradio.org _Seula UK

– La unua sonraporto el Seulo, el la 102-a UK enhavas superrigardon pri la sabata kaj dimanĉa programoj. En ĝi vi trovas sonbildojn, etajn intervjuojn kun la oficisto de la CO de UEA, Tobiasz Kaźmierski kun kiu ni interparolas pri lia laboro, interesiĝo de kongresanoj pri la ekskursa programo kaj bankedo. Xu Xiaonan el Ĉinio dividas siajn impresojn pri la unuaj momentoj de la 102-a. Sekve korea esperantistino, kiu mem prezentas sin en la interparolo klarigas la ideon de Internacia Pontkunveno por la Unuiĝo de Korea Duoninsulo kaj fine Maria Beloŝević el IKUE mallonge raportas pri la dimanĉaj Ekumena Diservo kaj katolika meso. – La akompananta nian programinformon foto prezentas unu el pluraj stratfostoj en la kongreseja ĉirkaŭaĵo komunikantaj al la seula publiko pri la okazanta 102-a Universala Kongreso de Esperanto en ilia urbo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 26.07.2017__la 2a raporto el la Seula UK
[2017-07-26]
https://pola-retradio.org/2017/07/e_elsendo-el-la-26-07-2017/

Podkasto: Ludu en nova fenestro | Elŝutu

La 671-a E_elsendo el la 26.07.2017 ĉe www.pola-retradio.org

– La dua sonraporto el Seulo, el la 102-a UK enhavas alrigardon al la lunda, marda kaj merkreda kongresprogramo. En ĝi vi trovas sonbildojn pri Kleriga Lundo – Kanto-Kun-Kant-Kanonado, interparolon kun Richard Delamore kaj Chuck Smith pri Amikumo, pri kiu ili parolis ankaŭ ekster la programo de la Kleriga Lundo. Ni surbendigis etan sonscenon pri la filatela giĉeto, kie eblas aĉeti memoraĵojn ligitajn kun la 102-a. Fine ni renkontiĝas kun nia aŭskultanto Tagiĝo, Hoi Jung-Chung, kiu aŭskultas nin ankaŭ dum la kongresa tempo. Muzike akompanas ni citaĵoj el la programo de la Nacia Vespero. – La akompananta nian programinformon foto prezentas elbusan alrigardon al Koreio dum la ekskurso al Buyeo – iama ĉefurbo de Baekje. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 01.08.2017
[2017-08-01]
https://pola-retradio.org/2017/08/e_elsendo-el-la-01-08-2017/

Podkasto: Ludu en nova fenestro | Elŝutu

La 672-a E_elsendo el la 01.08.2017 ĉe www.pola-retradio.org

– En nia hodiaŭa E-elsendo jam el Varsovio ni prezentas la ferman paroladon de Mark Fettes, la prezidanto de UEA, kiun li eldiris dum la Solena Fermo de la 102-a UK en Seulo la lastan sabaton, t.e. la 29-an de julio 2017. El la Solena Fermo devenas la kanto de Kajto „Ĝis revido”, per kiu ĝi kantigis pli frue partoprenantojn de sia kantateliero, en la fermo ĉiujn kongresanojn. – Komence de la elsendo ni referencas al la solenata en la tuta lando 73-a datreveno de la eksplodo de la Varsovia Insurekcio 1944 kontraŭ la germana okupaciinto. Ni aŭdigas fragmente unu el la plej popularaj insurgentaj kantoj pri la varsoviaj infanoj, engaĝiĝintaj en la batalojn. – La akompananta nian programinformon foto prezentas  infanojn,  insurgentojn 1944. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 03.08.2017_Seulo 3
[2017-08-03]
https://pola-retradio.org/2017/08/e_elsendo-el-la-03-08-2017_seulo-3/

Podkasto: Ludu en nova fenestro | Elŝutu

La 673-a E_elsendo el la 03.08.2017 ĉe www.pola-retradio.org _ Seulo 3

– La hodiaŭa elsendo enhavas tri sondokumentojn, antaŭmikrofonajn interparolojn kun tri partoprenintoj de la 102-a UK en Seulo. Osmo Buller el Finnlando rakontas pri sia eksteresperantista vivo kaj kariero post la reveno al la hejmlando, kie li fariĝis grava figuro en la propora municipo Taivalkoski. Ni interŝanĝas i.a. informojn pri lia aktiveco kiel Komitatano C kaj pri liaj aliaj E-komunumaj taskoj. Albert Stalin Tancinco Garrido el Filipinoj dividas la impresojn pri sia unua en Seulo UK kaj rakontas pri sia organiza E-laboro en Filipinoj kaj movadaj interesiĝoj. Arko el Ĉinio prokismigas la detalojn de la laŭtlega konkurso de TEO kaj AMO kaj konfesas, kion ŝi plej ŝatas en la E-elsendoj de la Pola RetRadio. La akompana al la programaminformo foto prezentas legomstandon ĉe fama bazaro Gwangjang en Seulo – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

El la histoiforilioj
[2017-08-05]
https://pola-retradio.org/2017/08/el-la-histoiforilioj/

Antaŭ 245 jaroj, la 5-an de aŭgusto 1772 Rusio, Prusio kaj Aŭstrio subskribis en Peterburgo la unuan traktaton pri la dispartigo de Pollando. Kiel i.a. skribis historiisto profesoro Norman Davies Pollando estis neniigita ne pro interna anarkio, sed pro siaj plurfojaj klopodoj reformi la reĝimon.

Antaŭ 75 jaroj, la 5-an aŭ 6-an de aŭgusto Janusz Korczak kun sia kunlaborantino Stefania Wilczyńska kune kun siaj 192 edukatoj el la Orfodomo estis alkondukitaj al Umchlagplatz, de kie ili estis deportitaj al la koncentrejo en Treblinka. La deklaro de la rekta atestanto Nachum Remba pri fiera tramarŝo kun kantoj estas kontestata de aliaj rektaj atestantoj. Joanna Olczak-Ronikier en sia eldonita en 2011 libro “Korczak. Biografia provo” citas alian ateston: „Korczak jam tre malsana kaj elĉerpita apenaŭ movis la piedojn, infanoj paralizitaj pro hororo iris en plena silento”.

Antaŭ 73 jaroj inter la 5-a kaj 7-a de aŭgusto 1944 en amasekzekutoj kaj murdoj efektivigitaj de germanaj trupoj pereis inter 40 kaj 60 mil loĝantoj de la varsovia kvartalo Wola. La kampanjon ekstermi Varsovion kaj ĝiajn loĝantojn komendis Erich von dem Bach-Zelewski. La ekzekutoj havis amasan, organizitan karakteron, akompanis ilin aktoj de besteco kaj perforto.

El la elsendo  05.08.2017. Legas Krystyna – 2’24”

--------------------------------------------------------------------------------

Ekspozicio dediĉita al la pola reĝo Johano la 3-a Sobieski en Vieno
[2017-08-05]
https://pola-retradio.org/2017/08/ekspozicio-dedicita-al-la-pola-rego-johano-la-3-a-sobieski-en-vieno/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 05.08.2017

--------------------------------------------------------------------------------

La projekto Patrimonium
[2017-08-05]
https://pola-retradio.org/2017/08/la-projekto-patrimonium/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 05.08.2017

--------------------------------------------------------------------------------

E_elsendo el la 05.08.2017
[2017-08-06]
https://pola-retradio.org/2017/08/e_elsendo-el-la-05-08-2017/

Podkasto: Ludu en nova fenestro | Elŝutu

La 674-a E_elsendo el la 05.08.2017 ĉe www.pola-retradio.org

– La komencaj kulturkronikaj informoj rilatas al la biblioteka projekto Patrimonium, kiu ĵus komenciĝis en Pollando kaj al interesa ekspozicio dediĉita al la pola reĝo Johano la 3-a Sobieski en Vieno. – Reference al la 102-a UK en Seulo ni prezentas la registritan dum ĝi interparolon kun Maria Belosević el Kroatio, kiu havante plurajn respondecojn dumkongresajn respondecis ankaŭ pro aparta ekspozicio en la kongresa libroservo. Ĝi kaj aliaj kroataj eldonaĵoj lastjaraj estas la temo de nia interparolo. – Hodiaŭ denove aŭdiĝas nia Leterkesto kun i.a. reagoj je niaj prikongresaj raportoj. – Nia foto prezentas fragmente la libroservan salonon dum la 102-a UK en Seulo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Centro de Polusaj Esploroj en Toruno
[2017-08-08]
https://pola-retradio.org/2017/08/centro-de-polusaj-esploroj-en-toruno/

En la Fakultato de la scienco pri la Tero de Kopernik-Universitato en Toruno kreiĝis Centro de Polusesploroj. Tio ebligos al la lokaj sciencistoj ankoraŭ pli intense esplori la polusregionojn. Ĝi samtempe kronas iliajn  gvidatajn dum multaj jaroj esplorojn sur Antarkto, en Islando, sur Spicbergo. Nur dank’ al la ekspedicioj al Spicbergo kreiĝis preskaŭ 500 disertacioj. La estro de la Centro fariĝis Ireneusz Sobota el la Katedro de Hidrologio kaj Akva Mastrumado, kiu estras la tiean polusstacion. La Centro aktivos baze de ĉi tiu stacio en Norvegio, ĝi okupiĝos ankaŭ pri vojaĝoj al aliaj polusregionoj. La torunaj esploristoj volas koncentriĝi pri Arkto kaj Antarkto. Ili kunlaboros ĉi-sfere kun polaj kaj eksterlandaj sciencaj centroj kaj krome popularigos konojn pri polusregionoj. Sciencistoj el Kopernik-universitato partoprenas polusregionajn ekspediciojn ekde 1975. Al Spicbergo estis veturantaj biologoj, hidrologoj, glaciologoj, geomorfologoj kaj klimatologoj. Al Islando estis direktiĝantaj unuavice geomorfologoj.

El la elsendo  08.08.2017. Legas Barbara – 1’27”

--------------------------------------------------------------------------------

Turisma rekordo en la salminejo Wieliczka
[2017-08-08]
https://pola-retradio.org/2017/08/turisma-rekordo-en-la-salminejo-wieliczka/

Nur lastlunde, la 7-an de julio 2017 la salminejo Wieliczka apud Krakovo notis en la nuna jaro la unumilionan turiston. Tio signifas, ke la faman salminejon vizitis je 10 procentoj da turistoj pli ol en la sama periodo de la pasinta jaro.  La bonŝanculo ricevis inviton por la silvestra balo en la salminejaj subterejoj kaj komplekson da kosmetikaĵoj bazitaj sur salo. La duonon de la nunjaraj vizitantoj konsisitigas eksterlandanoj: britoj, italoj, germanoj, francoj kaj hispanoj. Pliajn lokojn okupas usonanoj, svedoj, koreoj, ĉeĥoj kaj belgoj. Pasintjare Wieliczka gastigis entute pli ol unu kaj duonan milionojn da personoj. La salminejo funkcias senpaŭze ekde la mezo de la 13-a jarcento. En la daŭro de 7 jarcentoj sur naŭ niveloj kun la profundeco ĝis 327 metroj estis ellaboritaj 26 ŝaktoj kaj salon oni ekspluatis el 2040 kameroj. Sub Wieliczka kreiĝis labirinto de koridoroj longa preskaŭ 300 kilometrojn. Organizita turismo en la minejo funkcias ekde la fino de la 18-a jarcento. De 39 jaroj la salminejo Wieliczka troviĝas sur la listo de la Monda Kulturheredaĵo de Unesko.

El la elsendo  08.08.2017. Legas Tomek – 1’21”

--------------------------------------------------------------------------------

Zorgo pri la cerbo gravas same kiel pri aliaj organoj
[2017-08-08]
https://pola-retradio.org/2017/08/zorgo-pri-la-cerbo-gravas-same-kiel-pri-aliaj-organoj/

Dum la tuta vivo necesas zorgi pri cerbo same kiel pri aliaj organoj, inkluzive muskolojn. Ĝi stiras la funkciadon de ĉiuj organoj de la homa organismo. Por ke ĝi estu longe funkcilerta necesas ĝin ekzerci, stimuli, liveri al ĝi novajn impulsojn kaj informojn. Tial laŭ pola neŭrologo, prof-ino Dorota Bukowska el la Akademio de Korpa Eduko en Poznano por plibonigi la komunan medion oni zorgu, ke grizaĝuloj ne fermu sin en si mem, sed estu aktivaj socie kaj societe. La homa kortekso enhavas ĉirkaŭ 16 miliardojn da neŭronoj, la tuta nervosistemo – 100 miliardojn. El la menciitaj 16 miliardoj ĉiutage malaperas 100 mil. Eĉ se tio ne ŝajnas granda kvanto ĉe la 100-jarulo povas temi jam nur pri ĝia duono, kio speguliĝas en la cerbolerteco. Krom la interhomaj kontaktoj la cerbon pozitive influas la fizika aktivado. Nome ĝi stimulas unu el la eroj de proteinoj BDNF. Temas pri substanco protektanta la nervoĉelojn, samtempe stimulanta la evoluon de la sinapsaj ligoj inter la neŭronoj. Tiamanere ĝi partoprenas en grandigo de neŭroreto kaj en ĝia interkomunikado inter la neŭronoj.  Estis pruvite, ke dum la fizika trejniĝado de grizaĝuloj, kiel marŝo kun bastonoj aŭ naĝado kreskas en ilia sangoplasmo la denseco de BDNF-proteino. Tiel do la moviĝo influas pli bonan cerbofunkciadon. Pri la cerbo necesas zorgi ankaŭ pro tio, ke malaperantaj nervoĉeloj apenaŭ estas anstatŭigataj de aliaj. Ili multiĝas ĉefe en la periodo de feta evoluo.  Sed sanaj neŭronoj povas disbranĉigi siajn nervokonektilojn atingante la aliajn ĉelojn – tiamaniere vastigante la tutan komunikreton. La fizika aktiveco stimulas tiujn disbranĉiĝojn kaj samtempe la sinapsan peradon. Dank’ al sporto kaj sana dieto – malgraŭ la tempopaso – la homa cerbo povas resti lerta ĝis la malfruaj vivojaroj.

El la elsendo 08.08.2017. Legas Tomek – 2’08”

sc_tm_Cerbo_zorgenda_same_kiel_aliaj_organoj_02’08”.mp3; filename-=UTF-8”sc_tm_Cerbo zorgenda same kiel aliaj organoj_0208

--------------------------------------------------------------------------------

Japanio avertas pri minaco flanke de Norda Koreio
[2017-08-08]
https://pola-retradio.org/2017/08/japanio-avertas-pri-minaco-flanke-de-norda-koreio/

Japanio avertis marde pri kreskanta minaco flanke de la Norda Koreio, kiu minaco eniris novan etapon i.a. pro la atingita kapablo de Pjongjang katapulti interkontinentajn batalobusojn. En la publikigata ĉiujare blanka libro pri defendeco la japana defendministerio raportas, ke ekde la pasinta jaro la Norda Koreio efike okazigis du nukelajn provojn kaj 20 provojn kun batalobusoj. Dum la tuta 18-jara regado de la antaŭa noordkorea gvidanto Kim Dzong Il estis katapultitaj nur 16 obusoj. En julio 2017 la Norda Koreio katapultis du interkontinentajn batalobusojn ICBM, kiuj falis en la maron ĉe la okcidenta bordo de Japanio. Malgraŭ severigitaj sankcioj flanke de la UN-oa Sekureckonsilio la aŭtoritatoj en Pjongjang ne ĉesas labori pri la raketa armilaro.

El la elsendo  08.08.2017. Legas Barbara – 1’06”

--------------------------------------------------------------------------------

E_elsendo el la 08.08.2017
[2017-08-08]
https://pola-retradio.org/2017/08/e_elsendo-el-la-08-08-2017/

Podkasto: Ludu en nova fenestro | Elŝutu

La 675-a E_elsendo el la 08.08.2017 ĉe www.pola-retradio.org

– Per la hodiaŭa sonmaterialo laŭvican fojon ni referencas al la varmaj tagoj de la Seula UK. Ĉi-foje reference al la diversmaniere elstarigata Zamenhof-Jaro 2017. Tial nia akompana al la programinfomo foto prezentas la kovrilpaĝon de la broŝuro spegulanta la ekspozicienhavon de la Pola Ministerio por la Eksterlandaj Aferoj, „Zamenhof – la kreinto de Esperanto”. Ni interparolas krome pri diversaj eventoj lige kun la Jaro en Kubo, kun reprezentanto de KEA, Alberto Fernández-Calienes Barrios. – La komencaj aktualaĵoj rilatas al la starpunkto de Japanio pri minacoj ligitaj kun la Norda Koreio, al Centro de Polusaj Esploroj en Toruno kaj pri la nunjara turisma rekordo en la salminejo Wieliczka. – La scienca rubriko koncentriĝas pri la demando ligita kun neceso zorgi pri la cerbolerteco same kiel pri aliaj organoj de la homa organimso. – En la programo ni memorigas la parodian kanzonon de Georgo Handzlik pri la E-klubo Verda Stel’ – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Bildo de Madono kun sovaĝa frago
[2017-08-11]
https://pola-retradio.org/2017/08/bildo-de-madono-kun-sovaga-frago/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 11.08.2017

--------------------------------------------------------------------------------

Muzikfestivalo Laŭ la gotika itinero
[2017-08-11]
https://pola-retradio.org/2017/08/muzikfestivalo-lau-la-gotika-itinero/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 11.08.2017

--------------------------------------------------------------------------------

E_elsendo el la 11.08.2017
[2017-08-11]
https://pola-retradio.org/2017/08/e_elsendo-el-la-11-08-2017/

Podkasto: Ludu en nova fenestro | Elŝutu

La 676-a E_elsendo el la 11.08.2017 ĉe www.pola-retradio.org

– La hodiaŭa sonraporto la laŭvican fojon referencas al la varmaj tagoj de la Seula UK. Ĉi-foje ni referencas al renkontiĝo kun laŭvica azia aŭskultanto de niaj elsendoj, ĉi-foje japano Yasuo Tabuchi, kiu i.a. esprimis la deziron, ke ni intervjuu multajn koreajn esperantistojn. Tion ni klopodis fari. Hodiaŭ antaŭ nia mikrofono gastas Joĉo, se ni bone deĉifris Yi Yong-chol, kiu gvidis la eksurson D3 i.a. al la Dezajna Placo Dogndaemun kaj Bazaro Gwangjang, krome kunhelpis en la ekskurso E1 KSZ kaj Imjingak. – La komencaj kulturaj informoj rilatas al eksterordinara ekspozicio en la krakova Europeum de la bildo de Madono kun sovaĝa frago, al la ĵus funkciigita portalo Polonikum kaj al la proksimiĝanta muzikfestivalo Laŭ la gotika itinero http://www.famd.pl/festiwale/festiwal-na-gotyckim-szlaku/64-2017/295-viii-edycja-letniego-festiwalu-wedrownego-na-gotyckim-szlaku.html – En la programo ni memorigas la varsovian kanzonon pri alloga ripozo en Bielany-Arbaro, kiun plenumas la ensemblo de la Varsovia Politekniko furoranta antaŭ 30 jaroj dum la Varsovia UK. – La kulturinformoj estas paralele, t.e. samtempe legeblaj kaj aŭdeblaj en la koncerna rubriko de nia paĝo. – La programinformon akompanas la foto el la retejo de la Seula LKK, kiu prezentas la Dezajnan Placon Dangdaemun. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La portalo Polonika pri la pola kulturheredaĵo
[2017-08-11]
https://pola-retradio.org/2017/08/la-portalo-polonika-pri-la-pola-kulturheredajo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 11.08.2017

--------------------------------------------------------------------------------

Cerbostrukturo kaj religiemo
[2017-08-15]
https://pola-retradio.org/2017/08/cerbostrukturo-kaj-religiemo/

Niaj konvinkoj kaj agordoj speguliĝas en la cerbo, kion eblas vidi dank’ al la modernaj teknikoj de cerbobildigado. Sciencistoj en la usona Columbia University  ekzamenis pli ol 100 diversaĝajn personojn, kiuj estis grupigitaj laŭ siaj deklaroj pri la grado de religiemo. Baze de tiu eksperimento ili pruvis, ke personoj deklarantaj la plej grandan religiemon havis la plej dikan kortekson. Jam pli frue sciencistoj pruvis, ke ĉe personoj religiemaj  ekzistas malpli granda risko de deprimoj. Dank’ al la plej novaj esploroj en la usona Columbia University oni ligis interdependecon inter la dikeco de kortekso kaj mapli granda risko de deprimaj agordoj. Pri la afero oni raportis en „JAMA Psychiatry” konkludante, ke la dikeco kaj strukturo de kortekso ligiĝas kun la spirita vivo de persono, kiu pri ĝi disponas. Ju pli dika kortekso des pli influema je religio estas la homa cerbo.

El la elsendo 15.08.2017. Legas Tomek – 1’01”

sc_tm_La_cerbostrukturo_kaj_religiemo_01’01”.mp3; filename-=UTF-8”sc_tm_La cerbostrukturo kaj religiemo_0101

--------------------------------------------------------------------------------

Distingoj por elstaraj polaj militistoj
[2017-08-15]
https://pola-retradio.org/2017/08/distingoj-por-elstaraj-polaj-militistoj/

La pola prezidento Andrzej Duda dum la lastlunda Memoromaĝa alvoko al la pereintaj soldatoj okaze de la Festo de la Naciaj Armeaj Fortoj en Powązki-tombejo enmanigis postmorte je la manoj de familimembroj avancoaktojn je la generalaj kaj admiralaj gradoj.  Pli frue dum solenaĵo ĉe Piłsudzki-Placo en Varsovio la pola defendministro Antoni Maciarewicz konstatinte, ke ne ekzistus la sendependeco de Pollando sen soldatoj de 1920 enmanigis distingojn kaj medalojn al la meritiĝintaj soldatoj kaj laborantoj de la polaj armeaj fortoj. Pli ol 200 soldatoj kaj civilaj personoj ricevis ministeriajn distingojn. Kelkdek oficiroj estis avancitaj kaj pliaj kekdek rivevis gratulleterojn. Hodiaŭ antaŭtagmeze la prezidento Andrzej Duda kaj defendministro Antoni Maciarewicz metis florkronojn ĉe la Tombo de Nekonata Soldato. En Varsovio okazis parado de militistaj fortoj.

El la elsendo  15.08.2017. Legas Barbara- 1’13”

--------------------------------------------------------------------------------

La genezo de la Varsovia Batalo 1920
[2017-08-15]
https://pola-retradio.org/2017/08/la-genezo-de-la-varsovia-batalo-1920/

La pola-bolŝevista konflikto komenciĝis tuj post kiam Pollando reakiris suverenecon la 123-jaraj dispartigoj inter Rusio, Prusio kaj Aŭstrio. La 18-an de novembro 1918 per la ordono pri inaŭguro de la operaco „Wisła”, Lenin decidis pri supervenko de Pollando, kio estis taktita celo. La la ĉefa celo estis subteni komunistojn, kiuj klopodis eksplodigi revolucion en Germanio kaj la landoj kreinĝintaj post la malkomponiĝo de la Aŭstro-Hungara Imperio. En la tagoj 13-15-a de aŭgusto 1920 sur la antaŭkampoj de Varsovio okazis decida batalo. Difinata kiel „Miraklo apud Vistulo” kaj agnoskita kiel la 18-a batalo en la historio de la mondo. Ĝi decidis pri la sendependeco de Pollando kaj bremsis ekspansion de komunismo al la okcidenta Eŭropo.

El la elsendo  15.08.2017. Legas Barbara – 1’09”

--------------------------------------------------------------------------------

Iuj birdoj pesas nutraĵon
[2017-08-15]
https://pola-retradio.org/2017/08/iuj-birdoj-pesas-nutrajon/

Iuj birdoj „pesas” nutraĵon antaŭ ol konstatos ĉu ĝi estas manĝebla. Tio rezultas el la esploroj de polaj sciencistoj, pri kio eblas legi en la „Ornitologia Revuo” („Journal of Ornithology”). Akiri nutraĵon por birdo signifas fronti gravan dilemon, kiel oni diras en la pola lingvo, >nukson malfacile mordeblan<. Ja okazas ankaŭ malagrablaj surprizoj, kiam post la rompo de la nuksoŝelo evidentiĝas, ke ene ĝi estas malplena. Kelkkiuj animaloj kapablas taksi ĉu sub la dura ŝelo kaŝiĝas frandebla manĝopeco aŭ nenio. Al ili apartenas birdoj de la specio Aphelocoma wollweberi. Konstatis tion profesoro Piotr Jabłoński kaj liaj kunlaborantoj el Pollando, Koreio kaj Usono gvidantaj esplorojn pri ĉi tiuj birdoj vivantaj en la montoj Chiricahua en Arizono. Esploristoj koketis birdojn disponigante al. ili falsajn nuksojn – jen malplenajn, jen frandeblajn kaj observante ilian konduton. La birdoj ne lasis sin trompi kaj preskaŭ ĉiam elektis nuksojn frandeblajn. Sciencistoj ricevis la impreson, ke birdoj levante nuksojn skuetas ilin kaj frapas per bekoj. Laŭ la esploristoj la birdoj konsideras dum tio du faktorojn la pezon de nukso kaj eligatan de ĝi sonon. Nome malsama sono kreiĝas,  kiam la birdo frapas per beko malplenan nukson kaj la alia aŭdiĝas, kiam la birdo frapas per beko nukson kernoh

El la elsendo 15.08.2017. Legas Tomek – 1’35”

sc_tm_Iuj_birdoj_pesas_sian_nutrajon_01’35”.mp3; filename-=UTF-8”sc_tm_Iuj birdoj pesas sian nutrajon_0135

--------------------------------------------------------------------------------

E_elsendo el la 15.08.2017
[2017-08-15]
https://pola-retradio.org/2017/08/e_elsendo-el-la-15-08-2017/

Podkasto: Ludu en nova fenestro | Elŝutu

La 677-a E_elsendo el la 15.08.2017 ĉe www.pola-retradio.org

– La komencan parton de la elsendo okupas informoj ligitaj kun la Festo de la Polaj Armeaj Fortoj solenata en la 97-a datreveno de la venka batalo apud Varsovio kontraŭ ekspansiantaj bolŝevistoj en 1920. Ni referencas ankaŭ al la solenata en Pollando religia festo de la Ĉielpreno de la Plej Sankta Maria Virgulino, kiu tradicie venigis al la Maria-kultolokoj amason da pilgrimantoj, unuavice al la Hela Monto en Częstochowa. – En la scienca bulteno ni informas pri esploroj elmontrantaj la cerbostrukturon en la kunteksto de homa religiemo. Alia informo rilatas al la demando kiel konstati, ke kelkaj birdoj pesas sian nutraĵon. – La hodiaŭa sonraporto la laŭvican fojon referencas al la varmaj tagoj de la Seula UK. Ĉi-foje antaŭ nia mikrofono gastas LKK-ano PARK Chang Bok, kiu respondecis pri la videoregistraĵoj disbildigataj dum la kongresa tempo kaj videoraportoj pri tiaj eventoj kiel Solenaj Inauguro kaj Fermo, Nacia kaj Internacia Artaj Vesperoj. Nia gasto estis ankaŭ Jukka Pietiläinen, kiu ne nur ĝuis la kongresajn eventojn, sed partoprenis ankaŭ komitatajn kunsidojn kaj kolektis materialon por sia tradicia raporto postkongresa de Sezonoj. Ni interparolas fine kun Ana Striganova el la revuo „Esperanto” pri ŝia dumkongresa laboro kaj preparoj al la postkongresa numero de la revuo. – La aktualaĵoj kaj sciencbultenaj informoj estas paralele, t.e. samtempe legeblaj kaj aŭdeblaj en la koncerna rubriko de nia paĝo. – La programinformon akompanas la foto ligita kun la oficialaj solenadoj de la Festo de Polaj Armeaj Fortoj, prezentanta la Tombon de Nekonata Soldato en Varsovio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Gvidlibro tra la historio de Pollando 966-2016
[2017-08-16]
https://pola-retradio.org/2017/08/gvidlibro-tra-la-historio-de-pollando-966-2016/

Gvidlibro tra la historio de Pollando 966-2016, pretigita de la Instituto pri la Nacia Memoro kaj Ministerio por la Eksterlandaj Aferoj okaze de la Mondaj Tagoj de Junularo estas disponebla interrete. El la paĝo pamiec.pl eblas ĝin senpage elŝuti en naŭ lingvoj: pola, angla, hispana, franca, itala, germana, portugala, rusa kaj ukraina ( /wp-content/uploads/2016/08/w_tm_Gvidlibro_pri_historio_de_Pollando_966-2016_0126.mp3-filename-UTF-8w_tm_Gvidlibro-pri-historio-de-Pollando-966-2016_0127262727.mp3

--------------------------------------------------------------------------------

E_elsendo el la 17.08.2017
[2017-08-17]
https://pola-retradio.org/2017/08/e_elsendo-el-la-17-08-2017/

Podkasto: Ludu en nova fenestro | Elŝutu

La 678-a E_elsendo el la 17.08.2017 ĉe www.pola-retradio.org

– Niaj komencaj kulturkronikaj informoj rilatas al la daŭranta  en Varsovio festivalo „Chopin kaj lia Eŭropo”. Tiun informon akompanas muzikĉitaĵo el lia valso Sol-maĵora. Ni informas krome pri baldaŭ komenciĝonta la 55-a Festivalo de Moniuszko en Kudowa Zdrój (la sudokcidenta Pollando) baldaŭ komenciĝonta. Tiun informon akompanas fragmento de la fama mazuro el la unua akto de la opero „Halka” de la komponisto. – Nian hodiaŭan ampleksan retrorigardon al la Seula UK ni dediĉas tutece al la sonraporto pri la Movada Foiro disvolviĝinta la 22-an de julio 2017 ĉe nia tablo de la Pola RetRadio (kiun ni dividis kun Akademio de Esperanto kaj rusaj esperantistoj). Disdonante vizitbiletojn de nia Redakcio, renkontiĝante kun preterpasantoj vizitantaj diversajn tablojn ni kaptis la okazon por registri kelkajn opiniojn pri nia laboro kun malnovaj kaj novaj amikoj, aŭskultantoj (-intoj) de niaj programoj el Francio, Japanio, Koreio, Hispanio, Vietnamio, Nepalo, Nederlando, Tajvano, Nederlando, Danlando kaj Germanio. – La kulturkronikaj informoj estas paralele, t.e. samtempe legeblaj kaj aŭdeblaj en la koncerna rubriko de nia paĝo. – La programinformon akompanas la foto el la Interreto prezentanta la fotosuperrigardon pri la Movada Foiro 2017. – GRAVA ATENTIGO: Nia laŭvica E-elsendo audiĝos post kelka paŭzo en la lasta semajno de aŭgusto. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La festivalo „Chopin kaj lia Eŭropo”
[2017-08-17]
https://pola-retradio.org/2017/08/la-festivalo-chopin-kaj-lia-europo/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.08.2017

--------------------------------------------------------------------------------

La 55-a Moniuszko-festivalo en Kudowa Zdrój
[2017-08-17]
https://pola-retradio.org/2017/08/la-55-a-moniuszko-festivalo-en-kudowa-zdroj/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 17.08.2017

--------------------------------------------------------------------------------

La 78-a datreveno de la eksplodo de la 2-a mondmilito
[2017-09-01]
https://pola-retradio.org/2017/09/la-78-a-datreveno-de-la-eksplodo-de-la-2-a-mondmilito/

En la tuta Pollando la 1-an de septembro en la 78-a datreveno de la eksplodo de la 2-a mondmilito kaj la germana agreso kontraŭ Pollandon okazas pluraj eventoj: sanktaj mesoj favore al la Patrolando kaj ĝiaj pereintaj defendantoj, historiaj rekonstruoj, ekspozicioj kaj florkronomaĝado ĉe la tomboj kaj monumentoj. Kiel ĉiujare la ĉefaj ŝtataj solenaĵoj okazis frumatene ĉe la promontoro Westerplatte en Gdansko kun la partopreno de la polaj ĉefministro Beata Szydło kaj defendministro Antoni Macierewicz. Nunjare prezidento Andrzej Duda posttagmeze venis al Wieluń, kie la 1-an de septembro 1939 Luftwaffe pribombis nefortikigitan urbon mortigante 1200 senkulpajn civilulojn. La germanaj trupoj senproklame frumatene la 1-an de septembro 1939 invadis la limojn de Pollando komencante la 2-an mondmiliton. La solecaj en batalo polaj armeaj fortoj ne povis efike kontraŭstari la agreson de Germanio kaj sovetunian invadon, kiu okazis la 17-an de septembro 1939.

El la elsendo  01.09.2017. Legas Barbara- 1’29”

--------------------------------------------------------------------------------

E_elsendo el la 01.09.2017
[2017-09-01]
https://pola-retradio.org/2017/09/e_elsendo-el-la-01-09-2017/

Podkasto: Ludu en nova fenestro | Elŝutu

La 679-a E_elsendo el la 01.09.2017 ĉe www.pola-retradio.org

– Nia hodiaŭa vendreda E-elsendo enhavas ampleksan raporton pri la trapaso de la Aŭtora Duonhoro (unu el inter du), kiujn dum la Lilla Universala Kongreso de Esperanto havis la forpasinta la 30-an de aŭgusto 2017 elstara E-poetino, Marjorie Boulton. En ĝia fino la ne plu ekzistanta pola trupo „Niaj Bardoj” kantas la poeziaĵon de Julio Baghy pri la lingvo Esperanto. – La komenca informo rilatas al la pasanta hodiaŭ 78-a datreveno de la eksplodo de la 2-a mondmilito, kiun provokis la invado de Germanio kontraŭ Pollandon en 1939. Ĝi estas paralele legebla kaj aŭskultebla en niapaĝa rubriko Novaĵoj. – La porgraminformon akompanas foto de Marjorie Boulton. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

E_elsendo el la 04.09.2017
[2017-09-04]
https://pola-retradio.org/2017/09/e_elsendo-el-la-04-09-2017/

Podkasto: Ludu en nova fenestro | Elŝutu

La 680-a E_elsendo el la 04.09.2017 ĉe www.pola-retradio.org

– Nia kroma lunda E-elsendo estas dediĉita tutece al la forpasinta fine de aŭgusto elstara E-poetino Marjorie Boulton kaj ŝia unua verko „Kontralte”. Kadre de ĝi vi trovas la arkivan elsendon de la E-Redakcio de Pola Radio el la 1960-a jaro dediĉitan al ĉi tiu verko, en kiu vi aŭdas la voĉojn de niaj karmemoraj kolegoj, geparolistoj de la landa programo kaj de la E-Redakcio de Pola Radio – Barbara Sokalówna kaj Piotr Rowiński. – Nian elsendon ornamas la foto el la Interreto, prezentanta ĉi-foje junaĝan Marjorie Boulton. – ATENTIGO: Nia sekva E-elsendo aŭdiĝos la plej proksiman merkredon. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Tre bona stato de la pola mastrumado
[2017-09-06]
https://pola-retradio.org/2017/09/tre-bona-stato-de-la-pola-mastrumado/

Preskaŭ duono de poloj (49 procentoj) pozitive taksas la ekonomian staton de Pollando. Laŭ la opinisondado de CBOS laŭ poloj la nuna situacio estas la plej bona post 1989. La pritakso estas stabila kaj ne multe diferencas disde tiu  esprimita en julio. Tamen pliboniĝis pritaksoj rilate la ĝeneralan situacion en la lando. Pliboniĝis rilate al julio taksoj pri la politika situacio en Pollando. Je tri procentoj pli da enketitoj traktas ĝin kiel bonan. Je pli ol 5 procentoj kreskis la bona pritakso de la ekonomia situacio. Relative stabilaj estas pritaksoj pri la materialaj kondiĉoj de la hejmaj mastrumejoj. 59 procentoj taksas ilin kiel bonajn, 5 procentoj kiel malbonajn, 36 procentoj taksas ilin kiel mezajn. Kreskis aliflanke sento de maltrankvilo pro laborperdo, kiun esprimis unu kvarono de la enketitaj laborantoj.  En aŭgusto same kiel el julio pli ol unu kvarono de la enketitoj deklaris, ke en la daŭro de unu jaro la situacio en Pollando pliboniĝos. Plej multaj enketitoj prognozas ĉi-rilatan stabilecon.

El la elsendo  06.09.2017. Legas Milada – 1’40”

--------------------------------------------------------------------------------

La nova lernojaro 2017/2018
[2017-09-06]
https://pola-retradio.org/2017/09/la-nova-lernojaro-2017-2018/

Laŭ la pola klerigministerio la lernadon en ĉiuj polaj lernejoj lastlunde komencis pli ol 4,9 milionoj da lernantoj. Inter ili troviĝis pli ol 370 mil lernantoj de la unuaj klasoj de la bazaj lernejoj. La nova lernojaro ligiĝas kun la nova strukturo de la klerigsistemo, kies celo estas 8-jara baza lernejo, 4-jara liceo, 5-jara teknikumo, 3-jara branĉa lernejo de la 1-a grado, 2-jara branĉa lernejo de la 2-a grado, 3-jara specializa lernejo preparanta al la profesia laboro kaj postlicea lernejo. Al la plej gravaj ŝanĝoj en la lernojaro 2017/2018 apartenas la unua jaralo de infanoj, kiuj lernos en la 7-a klaso de la bazaj lernejoj, forigo de pagendeco por 6-jaruloj frekventantaj antaŭlernejojn kaj la rajto, ke la 3-jaruloj povu frekventi antaŭlernejojn. Interesaj ŝanĝoj okazas en la reformita programo pri la pola lingvo, kiu baziĝos sur tri pilieroj: lingvaj kompetentoj, retoriko kaj mempritakso. La lingvaj kompetentoj akiris prioritaton rilate la komunikprioritatojn. La celo estas, ke lernenato komprenu kiel kreiĝas la teksto, kiujn funkciojn plenumas alineo, kiel elekti kaj apliki lingvajn aŭ retorikajn rimedojn, kiel efike oratori kaj argumenti. La mempritakso helpas al la lernanto komprenon, ke la programo kaj lernejo preparas al permanenta  lernado kaj ke krom scioj gravas kompetentoj. Alia grava ŝanĝo en la programo de la pola lingvo estas revenigo de la kanono de la lernejaj legolibroj,  al kiu revenas klasikaj titoloj reprezentantaj diversajn epokojn.

El la elsendo  06.09.2017. Legas Milada – 2’26”

--------------------------------------------------------------------------------

E_elsendo el la 06.09.2017
[2017-09-06]
https://pola-retradio.org/2017/09/e_elsendo-el-la-06-09-2017/

Podkasto: Ludu en nova fenestro | Elŝutu

La 681-a E_elsendo el la 06.09.2017 ĉe www.pola-retradio.org

– En nia sondokumento referencanta al la nunjara UK en Seulo ni prezentas interparolon kun doktoro Maciej Stanisław Zięba, kiu kadre de la nunjara Internacia Somera Universitato gvidis unu el la nunjaraj IKU/AIS-kursoj „Dek diagramoj de la instruo de saĝuloj” de Toegye Yi Hwang – lernolibro de persona disvolviĝo el Fora Oriento”. – La komencaj aktualaĵoj rilatas al la komenciĝinta en Pollando nova lernojaro; al interesiĝo de eksterlandanoj pri aĉeto de loĝejoj en Pollando; al tre bonaj pritaksoj de poloj pri la pola mastrumado. – La scienca bulteno alportas interesan informon pri dependeco inter perdo de la patro kaj telomerolongo ĉe infanoj. – En la elsendo ni prezentas fragmente la kanton de Ĵomart kaj Nataŝa „Min vokas Iamo” el ilia KD Amu min. – La foto ornamanta la programinformon el la Interreto rilatas al la komenciĝinta nova lernojaro 2017/2018. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Baldaŭa omaĝo al Wojciech Kilar
[2017-09-09]
https://pola-retradio.org/2017/09/baldaua-omago-al-wojciech-kilar/

[Pro teknika kialo la transskribita teksto ne estas nun havebla sed ĝi estos videbla denove — espereble iam dum 2022. Dankon pro via pacienco.]

[Intertempe la sondosiero estas ĉiam ludebla per uzo de la kutima suba butono.]

El la elsendo 09.09.2017

--------------------------------------------------------------------------------

Festivalo de la Davidaj Psalmoj
[2017-09-09]
https://pola-retradio.org/2017/09/festivalo-de-la-davidaj-psalmoj/

Ĝis la 3-a de septembro nunjare en Rzeszów, Markowa apud Łańcut kaj en Kolbuszowa en la suda Pollando daŭris Festivalo de la Davidaj Psalmoj omaĝante la justulojn. La ĉefcelo de la festivalo en kiu prezentiĝis Piotr Rubik, Dariusz Malejonek kaj Yaakov Lemmer estis omaĝi polojn savantajn judojn dum la dua mondmilito. La gvidideo estis memorigi Ulm-familion kies ĉiujn membrojn inkluzive infanojn oferis sian vivon por savi judojn. La festivalo reliefigis la gravecon de la funkciigo de la muzeo de poloj savantaj judojn en Markowa kiu portas la nomon de Ulm-familio. Ĝi kontribuas al vastigo de dialogo kaj intimigo de kunlaboro inter la pola kaj juda nacioj. La unuan festivalan koncerton en aŭgusto antaŭis renkontiĝo kun Sigmund Rolat en la muzeo en Markowa artmecenato, aktivulo por la pola-juda dialogo. La naskiĝinta en la 1900-a jaro Józef Ulma (aŭ Ulm) estis konata en la regiono hortikulturisto, abelbredisto, social aganto, bibliotekisto, kaj katolika aganto. Lia pasio estis la fotografado. La pli juna je dek du jaroj edzino Wiktoria okupiĝis pri la infanoj kaj hejmlaboroj. Frumatene la 24-an de marto 1944 en Markowa germanaj ĝendarmoj murdis ok judojn kaj kaŝantan ilin tutan familion. Krom Józef kaj Wiktoria estanta en la lasta monato de gravedeco estis murditaj iliaj ses infanoj inter kiuj la plej aĝa havis ok jarojn.

El la elsendo 09.09.2017. Legas Maciek – 01′ 44″

--------------------------------------------------------------------------------

E_elsendo el la 09.09.2017
[2017-09-09]
https://pola-retradio.org/2017/09/e_elsendo-el-la-09-09-2017/

Podkasto: Ludu en nova fenestro | Elŝutu

La 682-a E_elsendo el la 09.09.2017 ĉe www.pola-retradio.org

– Nia nunsemajna felietono el la ciklo Koninda Pollando estas dediĉita al la rezultoj de la nova plebiscito de National Geographic Traveler pri novaj vizitindaj mirlokoj de Pollando kaj unu el la sep novaj lokoj, kiu estas la postaugŭstenana komplekso en Żagań (la suda Pollando). – La komenca kulturkroniko rilatas al la okazinta Festivalo de la Davidaj Psalmoj kaj al baldaŭa omaĝo al elstara pola komponisto Wojciech Kilar kadre de la jubileo de la urbo Katowice. – Niaj nunsemajaj E-komunumaj informoj rilatas al la komenciĝonta venontsemajne 34-a Sanmarineca sesio en Varsovio kaj i.a. la 4-a Interlingvistika Simpozio en Adam Mickiewicz-Universitato en Poznano. – En la elsendo ni prezentas fragmente la kanzonon de Eterne Rima „Fidela” el la KD de Vinilkosmo „Hiphopa Kompilo”. – La foto ornamanta la programinformon el la Interreto rilatas al nia felietono prezentante detalon el la Postaŭgustenana komplekso en Żagań. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

7 novaj vizitindaj mirlokoj de Pollando
[2017-09-09]
https://pola-retradio.org/2017/09/7-novaj-vizitindaj-mirlokoj-de-pollando/

Jam la sepan fojon la redakcio de National Geographic Traveler okazigis en 2017 plebisciton por sep novaj vizitindaj mirlokoj de Pollando. La interretan voĉdonadon partoprenis preskaŭ 40 mil legantoj de la periodaĵo elektinte sep lokojn el 32 nomumitaj fare de la redakcio. Preskaŭ 20 procentojn de la voĉoj akiris Misteroj de Karkonosze-montaro, sekvajn lokojn okupis la Apudrivera bulvardo en Gorzów kaj subtera urbo sur la insulo Wolin. Malpli ol dek procentojn de subtenoj akiris Centro de kulturrenkontiĝoj en Lublino, la Postaugŭstenana komplekso en Żagań, la Subĉiela arkitektura komplekso Zagroda Guciów kaj la Kuirarta itinero de la apudkarpatiaj gustoj. Hodiaŭ  mi proponas halti momente ĉe la postaŭgustenana komplekso en Żagań, kiu ekde 2011 portas ankaŭ la titolon de Historimonumento. La preĝejo de la Ĉielpreno de la Plej Sankta Maria Virgulino en Żagań  laŭ la historia kaj arta konsideroj estas unu el la plej valoraj sanktejoj de la Malsupra Silezio (la suda Pollando). Laŭ la malnovaj kronikistoj ĝi kreiĝis jam en la 1183-a jaro dum la regado de la Piast-dinastia princo Boleslao la 1-a Alta. La tutan postaŭgustenanan komplekson eniras nun kaj la preĝejo kaj krome la iama klostro de Aŭgustenanoj, klostra grenejo kaj studejo por lernantoj de la monakoj. La ordeno instaliĝinta en Żagań fine de la 13-a jarcento ludis eksterordinaran rolon en la materia kaj spirita evoluo de la tuta regiono. La  finformiĝinta en la 18-a jarcento monumenteca komplekso de la ordenaj konstuaĵoj havas apartajn artajn kaj historiajn valorojn kaj riĉa heredaĵo de la abatejo sur vaste konceptita platformo de kulturo, religio, scienco kaj modernaj edukmetodoj radiis longe tra la jarcentoj ekster la limojn de la regiono. Ĝi estis gvida religia kaj scienca centro se temas pri teologio, kanonika kaj roma leĝaro dank’ al ordenaj abatoj, kiuj estis samtempe sciencistoj. La komplekso de la postklostraj konstruaĵoj imponas laŭ sia skalo kaj arkitekturaj solvoj kaj ĝis hodiaŭ konsistigas karakterizan akcenton en la panoramo de la urbo. Post kelkfojaj incendioj, kiuj plagis la urbon en la daŭro de la historio la mezepokaj konstruaĵoj de la klostro kaj preĝejo estis rekonstruitaj en la 18-a jarcento laŭ la baroka stilo. La preĝejo konservis stilon gotikan. En la 1810-a jaro pro la religiforigaj procezoj monakoj forlasis Żagań dum la abatejon transprenis la ŝtato. La iamaj klostraj konstruaĵoj ricevis novajn laikajn funkciojn. La preĝejon transprenis la loka paroĥo kaj la fama ordena librokolekto estis transportita al Vroclavo, parte vendita. La unika arkitektura komplekso de la postaŭgustenana abatejo bonŝance evitis la detruan efikon de la 2-a mondmilito malsame kiel la urbo, kiu estis tutece ruinigita. Nun la tuta komplekso estas vizitbla por individuoj kaj grupoj sole kun la loka gvidanto.

El la elsendo 09.09.2017. Legas Barbara – 4’27”

--------------------------------------------------------------------------------

Foresto de patro infanaĝe damaĝas kromosomojn
[2017-09-11]
https://pola-retradio.org/2017/09/foresto-de-patro-infanage-damagas-kromosomojn/

La perdo de kontakto kun la patro infanaĝe kondukas al mallongiĝo de la protektantaj kromosomojn telomeroj. La plej damaĝa estas la morto de la patro. Sciencistoj el la universitatoj Princeton kaj Columbia en la periodaĵo „Pediatrics” informis pri siaj esploroj, en kiuj ili ekzamenis la influon de patromanko infanaĝe je la stato de la infanaj ĉeloj. Estas konate, ke disiĝo disde la patro povas konduki al problemoj ligitaj kun la sano kaj konduto,  tamen mankis konoj pri la ligitaj kun tio ĉelaj procezoj. Por ekzameni tion sciencistoj analizis la devenantajn el la projekto Fragile Families and Child Wellbeing Study donitaĵojn pri la vivkondiĉoj, sano kaj ĝenerala stato de infanoj naskiĝintaj en grandaj urboj komence de la jarcento. Sekve estis analizitaj informoj pri kontaktoperdo kun la patro en la aĝo de 1, 3, 5 aŭ 9 jaroj sekve de lia malliberigo, morto, separo aŭ divorco de la gepatroj. Tiuj donitaĵoj estis komparitaj kun  esplorrezultoj pri telomeroj de la infanoj. Telomero estas fragmento de kromosomo troviĝanta en ĝia fino, kiu i.a. protektas kromosomon kontraŭ la detruo. Tiu segmento malkreskas dum ĉiu ĉelodivido kaj kiam fariĝas tro mallonga la ĉelo ĉesas dividiĝi. La mallongiĝado de telomeroj ligiĝas i.a. kun la procezo de maljuniĝado. Perturboj en ilia funkciado povas ankaŭ kaŭzi plurajn malsanojn, inkluzive de la malsanoj de la sangocirkulado kaj tumoroj. La esploroj klare elmontris, ke en plena familio la infanaj telomeroj estas pli longaj. La perdo de la patro ĝis la 9-a vivojaro kaŭzis ilian mallongiĝon. La plej grandajn damaĝojn kaŭzis la morto de la patro, kio efikis per ĉ. 16 procenta mallongiĝo de telomeroj. Manko de la patro en la vivo de infano kutime ligiĝas kun pli granda streso same pro ekonomiaj kiel ankaŭ emociaj kialoj.  La konstatitaj reagoj – laŭ la esploristoj – ligiĝas kun gravaj konsekvencoj. La fakto, ke ekzistas mezurebla biologia sekvo de la foresto de la patro donas pli grandan signifon al la bezono de sociaj agadoj, kiuj celas protekti kontakton inter infanoj kaj iliaj patroj.

El la elsendo 06.09.2017. Legas Tomek – 1’35”

--------------------------------------------------------------------------------

Iom pri la civila stato de poloj
[2017-09-12]
https://pola-retradio.org/2017/09/iom-pri-la-civila-stato-de-poloj/

Antaŭneloge (junio 2017) la opinisonda centro CBOS okazigis interesan sociologian enketon pri la civila stato de poloj. Evidentiĝas laŭ ĝi, ke plimulto de plenkreskuloj civile liberaj ne superis la 24-an vivojaron. Temas pri 41 procentoj de la enketitoj. En la aĝogrupo 25-34 jaroj tiu elcento egalas al 39 procentoj. Civile libera estas ĉiu oka persono en la aĝogrupo inter la 35-a kaj 44-a vivojaroj. En tiu grupo temas pri 13 procentoj  de personoj. 7 procentoj de personoj civile liberaj havas 45 kaj eĉ pli da vivojaroj. Kompare al la situacio de antaŭ 12 jaroj malkreskis la nombro de homoj civile liberaj en la aĝogrupo de 18-24 vivojaroj kaj kreskis en la aĝogrupo inter la 25-a kaj 44-a vivojaroj.  56 procentoj de personoj civile liberaj ne havas vivpartneron, ĉiu kvara (24 procentoj) tenas neformalajn ligojn kaj preskaŭ ĉiu kvina en tiu grupo flegante neformalajn kontaktojn ne kunloĝas kun sia partnero. Plimulto de plenkreskuloj civile liberaj loĝas kun siaj geaptroj (58 procentoj), 42 procentoj loĝas memstare. Preskaŭ ĉiun kvaran personon eblas difini kiel tipan solulon. 19 procentoj loĝas sen la gepatroj, sed en la akompano de partnero aŭ aliaj kunloĝantoj. Samtempe kompare al 2005 malkreskis elcento de plenkreskuloj civile liberaj loĝantaj kun la geaptroj. Duobliĝis tiu de personoj loĝantaj solece aŭ kun personoj aliaj ol la geaptroj. Plimulto de personoj civile liberaj estas finance plene sendependaj disde la geaptroj kaj tiu elcento estas ĝenerala en la aĝogrupo ĉirkaŭprenanta personojn super la 45-a vivojaro.

El la elsendo  12.09.2017. Legas Milada – 2’37”

--------------------------------------------------------------------------------

Plumembri en la Eŭropa Unio
[2017-09-12]
https://pola-retradio.org/2017/09/plumembri-en-la-europa-unio/

Laŭ la esploro de la instituto Bertelsmann Stiftung nur malmulte pli ol unu triono de la civitanoj de la Eŭropa Unio estas kontentaj pri ĝia evoludirekto. Malgraŭ tio decida plimulto de ili volas en ĝi plumembri. 70 procentoj de la enketitoj konstatis, ke ili deklarus la decidon plumembri, se en ilia lando estus organizita referendumo pri la membreco. La plej grandan substenon favore al la plumembreco en la Unio deklaris poloj, tuj post hispanoj.

El la elsendo  12.09.2017. Legas Barbara – 0’40”

--------------------------------------------------------------------------------

Lumo influas financajn decidojn
[2017-09-12]
https://pola-retradio.org/2017/09/lumo-influas-financajn-decidojn/

Dum la sunplenaj tagoj homoj malpli bone administras siajn financojn, ili alprenas malpli trafajn decidojn kaj ilia konduto estas malpli kohera. Sekvojn de tio povas suferi ne sole individuoj, sed la tutaj merkatoj. Sciencistoj el University of Sydney kaj New York University ekzamenis kiel sunplena vetero influas kondutojn ligitajn kun financoj. Tio ne estis aparte miriga, se jam estis konstatite, ke lumo pere de  specializaj ĉeloj en la okuloj trafas al la cerbo kaj i.a. influas la malsatosenton, dormemon aŭ seksan impulson.  En la priparolata esploro du kaj duona mil volontuloj ricevis facilan taskon, en kiu ili devis fari serion de financaj elektoj. Ili devis aprobis garantiitan ricevon de kvin dolaroj aŭ devis elekti lotokuponon, kiu povis koncerni pli altan kvoton aŭ nenion. La esplorrezultojn sciencistoj komparis kun veterdonitaĵoj.  Vetero evidentiĝis influa. En pli helaj tagoj la ekzamenatoj i.a. malpli ofte decidis pri risko, preferante garantiitajn 5 dolarojn kaj ne 20-dolaran lotokuponon kun ŝanco de 50-procenta gajno. Samtempe tamen ili pretis entrepreni malfacile takseblan riskon, anstataŭ certajn 5 dolarojn preferante 20-dolaran lotokuponon kun ne difinita gajnoŝanco. Konklude en sunplenaj tagoj homoj alprenadis malpli trafajn decidojn kaj estis malpli konsekvencaj. Laŭ la sciencistoj kvankam tio ne havas signifan influon tamen temas pri faktoro, kiu funkcias kontinue kaj estas sufiĉe forta, por antaŭvidi ĝian influon sur la financaj merkatoj.

El la elsendo 12.09.2017. Legas Tomek – 1’44”

sc_tm_Sunplenaj_tagoj_kaj_financaj_decidoj_01’44”.mp3; filename-=UTF-8”sc_tm_Sunplenaj tagoj kaj financaj decidoj_0144

--------------------------------------------------------------------------------

Kromaj sankcioj kontraŭ la Nordan Koreion
[2017-09-12]
https://pola-retradio.org/2017/09/kromaj-sankcioj-kontrau-la-nordan-koreion/

La UN-oa Sekureckonsilantaro proklamis rezolucion pri kromaj sankcioj kontraŭ la Nordan Koreion. Ĝia projekto prilaborita de Usono celas instigi la reĝimon en Pjongjang rezigni pri nukleaj kaj rakadaj programoj.  La decido estis alprenita unuanime. La novaj sankcioj koncernas i.a. liveron de petrolo. Por akiri la subtenon de Ĉinio kaj Rusio oni voĉdonis pri ilia milda versio. Ekde la 1-a de oktobro ĝis la jarfino temos maksimume pri 500 mil bareloj. En la sekvaj jaroj pri maksimume 2 milionoj da bareloj jare.  Krome estis enkondukita plena embargo je liveroj de la tergaso al. la Norda Koreio. Estis malpermesita importo de teksaj elfaraĵoj.

El la elsendo  12.09.2017. Legas Barbara – 0’57”

--------------------------------------------------------------------------------

E_elsendo el la 12.09.2017
[2017-09-12]
https://pola-retradio.org/2017/09/e_elsendo-el-la-12-09-2017/

Podkasto: Ludu en nova fenestro | Elŝutu

La 683-a E_elsendo el la 12.09.2017 ĉe www.pola-retradio.org

– En nia marda programo ni prezentas la inaŭguran prelegon de profesoro Reinhard Fössmeier pri la historio de Akademio Internacia de la Sciencoj San Marino prezentitan lastlunde dum la solena komenciĝo de la 34-a Sanmarineca Universitata Studsesio en Varsovio. – La aktualaĵoj rilatas al novaj sankcioj de Sekureckonsilantaro de UN kontraŭ la reĝimon en la Norda Koreio, al esploroj pri iuj aspektoj de la civila stato de la pola socio kaj pri deklaro de plimulto de eŭropuniaj civitanoj pluresti en la Unio. – La sciencbultenaj temoj koncernas esplorojn pri dependeco inter lumo kaj la financaj decidoj kaj damaĝajn efikojn de sukersubstituaĵoj. – En la elsendo audiĝas fragmente la kanzono „Lasu min fari la muzikon”, kiu devenas el la KD de Vinilkosmo „Afrika kompilo – Mayoma kun jOmO afrikumas” – La foto ornamanta la programinformon ilustras la inaŭguron de la 34-a Sanmarineca Universitata Studsesio en Varsovio kaj prezentas prof-on Reinhard Fössmeier dum lia inaŭgura prelego pri la historio de AIS-San Marino. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Prof. Reinhard Fössmeier pri la historio de Akademio Internacia de la Sciencoj San Marino
[2017-09-12]
https://pola-retradio.org/2017/09/prof-reinhard-fossmeier-pri-la-historio-de-akademio-internacia-de-la-sciencoj-san-marino/

La inaŭgura prelego de profesoro Reinhard Fössmeier pri la historio de Akademio Internacia de la Sciencoj San Marino prezentita la 11-an de septembro 2017 dum la solena komenciĝo de la 34-a Sanmarineca Universitato Studsesio en Varsovio. El la elsendo 12.09.2017 – 8’04”

--------------------------------------------------------------------------------

Mallongaj aktualaĵoj_15.09.2017
[2017-09-15]
https://pola-retradio.org/2017/09/mallongaj-aktualajoj_15-09-2017/

Pjongjang, malgraŭ la lastlunde proklamitaj laŭvicaj sankcioj, 12 tagojn post la sesa nuklea provo efektivigis vendrede matene laŭvican rakedprovon. La obuso falis en Pacifikon, post kiam ĝi transflugis la distancon de 3700 kilometroj sur la malksimuma alto de 770 kilometroj. Informis pri tio armeaj fortoj de la Suda Koreio kaj Usono. La registaro en Tokio akre kondamnis la vendredan rakedprovon de la Norda Koreio akuzante Pjongjan pri provoko. Lige kun ĉi tiu incidento por la vendreda posttagmezo laŭ la loka tempo estis kunvokita urĝmaniere kunsido de la Sekureckonsilantaro de UNo. Planitaj por la 14-a/20-a de septembro rusaj-belorusaj militekzercoj Zapad 2017 okazas en Beloruso, sur la Balta Maro, en la okcidenta Rusio kaj en la kaliningrada regiono. Ili elvokas maltrankvilon en NATO malgraŭ certigoj de Moskvo, ke la scenaro havas sole defendan karakteron. Laŭ ekspertoj temas pri ekzercoj laŭe de tuta okcidenta fronto (laŭ la moskva perspektivo) etendiĝanta de Finnlando kaj norvegaj akvoj ĝis la sudo de la Nigra Maro. Sur la tuta teritorio temas pri ekzercoj de rusaj trupoj, kies nombro superas 100 mil soldatojn kaj ne limiĝas al 12,7 mil kiel asertas la belosrua flanko. La dana defendministro Claus Hjort Fredriksen lige kun ĉi tiu fakto difinis Zapad-2017 provoko. La gvidanto de Alternativo por Germanio (AfD) en la balotoj al Bundestag asertas, ke Germanio povas esti fieraj pri atingaĵoj de siaj soldatoj en ambaŭ mondmilitoj (ni aldonu ambaŭ provikitaj de germanoj) kaj ne plu devas toleri la referencadon al la krimoj el la periodo de la Tria Regno. Liaj vortoj „se francoj estas prave fieraj pri sia imperiestro, kaj britoj pri Nelson kaj Churchill, ni rajtas fieri pri la atingaĵoj de germanaj soldatoj en ambaŭ mondmilitoj” el la parolado la 2-an de septembro en Turingio dum la renkontiĝo de la dekstrula-naciista platfomo de AfD ricevis kelkminutan aplaŭdon.

El la elsendo  15.09.2017. Legas Barbara – 2’54”

--------------------------------------------------------------------------------

Ekspozicioj en Muzeo de Paperhistorio en Duszniki-Zdrój
[2017-09-15]
https://pola-retradio.org/2017/09/ekspozicioj-en-muzeo-de-paperhistorio-en-duszniki-zdroj/

En la Muzeo de Paperhistorio en Duszniki-Zdrój, la sudokcidenta Pollando, estis funkciigitaj du novaj ekspozicioj kiujn nur dum du unuaj tagoj vizitis sep mil personoj. La unua estas dediĉita al la temo polaj paperaj monbiletoj kaj la alia al la paperarto. La unua koncernas konojn pri la polaj bankbiletoj cirkuligataj ekde 1794 kaj prezentas ilian historion kaj signifon por la pola ŝtateco ekde la fino de la dekoka jarcento ĝis hodiaŭ. Inter la eksponaĵoj troviĝas veraj raraĵoj kiel dikpapera plurtavolpapermasa monero el la jaro 1574 cirkuligita en la Nederlanda protestanta Lejdeno aŭ polaj bankbiletoj el la periodo la Kościuszko-insurekcio la 18-a jarcento. El la intermilita periodo la atenton kaptas la 100-zlota monero el la jaro 1932 kiu prezentas kverkon kiel simbolon de la forto kaj firmeco de la pola ŝtato. La ekspozicio prezentas ankaŭ monerojn el la periodo de la popola Pollando inkluzive monbileton kun ministo el 1948 kiu pro sia 500-zlota valoro en la kvindekaj kaj sesdekaj jaroj estis sopirataj de ĉiuj poloj. La ekspozicion kompletigas laboratorio kun aranĝaĵoj por ekzameni modernajn sekursistemojn de la nuntempaj bankbiletoj interalie kun apliko de la ultraviola lumo kaj infraruĝa radiado kaj mikroskopo por rigardi mikropresaĵojn. Tiujn aranĝaĵojn povas uzi ĉiu vizitanto por kontroli la aŭtentecon de propraj bankbiletoj. La ekspozicio kreiĝis kunlabore kun la nacia pola banko kaj pola produktejo de valorpaperoj. Parto de realigita projekto ĉirkaŭprenas ankaŭ speciale projektitan eduksalonon kaj novuman sistemon estingi fajron helpe de la akvonebulo. Dank’ al tio estis sekurigita la konstruaĵo de la loka akvomuelejo en Duszniki-Zdrój. Kreiĝis ankaŭ moderna laborejo por bitigi kolektojn kaj por subigi al konservistaj laboroj pli ol kvarcent muzeajn objektojn kreiĝintajn baze de papero.

El la elsendo 15.09.2017 – 02′ 56″

--------------------------------------------------------------------------------

Interparolo kun prof. Christer Kiselman, prof. Reinhard Fössmeier, kaj magistrino Małgosia Komarnicka
[2017-09-15]
https://pola-retradio.org/2017/09/interparolo-kun-prof-christer-kiselman-prof-reinhard-fossmeier-kaj-magistrino-malgosia-komarnicka/

En la fino de la 34-a  SUS en Varsovio, la 15-an de septembro ni interparolis kun kunorganizantoj kaj unu el la partoprenantoj de la 34-a Sanmarineca Universitata Studsesio en Varsovio. Antaŭ la mikrofono gastas profesoroj Christer Kiselman kaj Reinhard Fössmeier , kiu kun magistrino Małgosia Komarnicka organizis la eventon. El la elsendo 15.09.2017 – 4’46”

--------------------------------------------------------------------------------

E_elsendo el la 15.09.2017
[2017-09-15]
https://pola-retradio.org/2017/09/e_elsendo-el-la-15-09-2017/

Podkasto: Ludu en nova fenestro | Elŝutu

La 684-a E_elsendo el la 15.09.2017 ĉe www.pola-retradio.org

– En la ampleksa E-komunuma parto de la vendreda elsendo aŭdiĝas i.a. interparolo kun kunorganizantoj kaj partoprenantoj de la 34-a Sanmarineca Universitata Studsesio en Varsovio, profesoroj Christer Kiselman kaj Reinhard Fössmeier, kiu kun magistrino Małgosia Komarnicka organizis la eventon. La E-komunumaj informoj rilatas ankaŭ al la tradukkonkurso “LUCIJA BORČIĆ” (hes @ (heliko) hes-keu.hr) kaj al la muzikprojekto „Brel en Esperanto“ ( www.doubleun.com ). – Komenca aktualaĵo informas pri la nova raketkatapulto fare de la Norda Koreio, la rusaj militekzercoj Zapad-2017, kaj glorigado de germanaj soldatoj de la du lastaj mondmilitoj en Germanio. – La kulturkronika informo koncernas du laste malfermitajn ekspoziciojn en Muzeo de Paperhistorio en Duszniki Zdrój (la suda Pollando). – En la elsendo ni prezentas la kanzonon de Jacques Brel „Amsterdam’“ el la Nacia Vespero de la Lilla UK-2015. – La akompana al la programinformo foto prezentas kelkajn partoprenantojn de la 34-a SUS de AIS-San Marino dum la ekskurso tra Varsovio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Abomeno kaj timo firmigas la rememorojn
[2017-09-19]
https://pola-retradio.org/2017/09/abomeno-kaj-timo-firmigas-la-rememorojn/

Personoj sanaj pli bone parkeras informojn, kiuj elvokas ĉe ili abomenon aŭ timon, pli bone ol tiujn, kiuj estas neŭtralaj. Tio rezultas el esploroj en la Instituto pri Eksperimenta Biologio de la Pola Sciencakademio. La parkeroprocezo dependas de ĝia kunteksto kaj de emocioj, kiujn elvokas perata enhavo. „Rato-kanalo”, „tanko-milito”, „ponardo-gorĝo” estas la ekzemplodonaj vortoparoj elvokantaj abomenon aŭ timon, kiujn plej bone parkeris partoprenintoj de la eksperimento, kiun gvidis doktoraspirantino Monika Riegel. Ŝi ekzamenis, kio okazas en la cerbo dum parkeroprocezo, kiam akompanas tion emocioj. La esplorantino kreis bazon de emocispronaj vortoj Nencki Affective Word List (NAWL) el preskaŭ tri mil substantivoj, adjektivoj kaj verboj kun kelka emocia signifo. Ĝis nun en similaj esploroj estis uzataj fotoj kaj la vortobazoj, kiuj kvankam ekzistis en multaj lingvoj,  tamen ne en la pola. La vortojn de la bazo pritaksis pli ol 500 personoj, kies tasko estis difini la sentojn, kiujn elvokas unuopaj vortoj. Kiel asertas Monika Riegel por la procezo de la parkerado grava estas la kunteksto, tial estis aplikitaj vortoparoj kaj ne unuopaj difinoj. Nome malofte oni parkeras informojn dise de la akompanantaj ilin emocioj. La konkludoj de ĉi-specaj esploroj povus esti taŭgaj en la terapio de grizaĝaj personoj havantaj problemojn kun la memoro. Laŭ iuj esploroj personoj spertantaj mildajn kognajn perturbojn pli bone frontas taskojn, en kiuj aperas pozitivaj emocioj. Aliflanke kunteksto gravas en perurboj ligitaj kun posttraŭmata streso, kie memorperturboj ligiĝas kun la malĝusta ligo de tre fortaj negativaj emocioj kun ilia kunteksto.

El la elsendo 19.09.2017. Legas Maciek – 2’11”

sc_mj_la_rolo_de_timo_au_abomendo_en_la_parkerado_02’11”.mp3; filename-=UTF-8”sc_mj_la rolo de timo au abomendo en la parkerado_0211

--------------------------------------------------------------------------------

Premioj de Antonina kaj Jan Żabiński
[2017-09-19]
https://pola-retradio.org/2017/09/premioj-de-antonina-kaj-jan-zabinski/

En Varsovio lastlunde estis enmanigitaj distingoj de Antonina kaj Jan Żabiński, atribuataj al poloj savantaj judojn dum la 2-a mondmilito. Ricevis ilin personoj, kiuj pro formalaj motivoj ne estis honoritaj de la israela Yad Vashem. La solenaĵo jam laŭvican jaron okazis en la varsovia ZOO-ĝardeno, en kiu Jan Żabiński, ĝia direktoro, kune kun la edzino en la jaroj 1943-45 kaŝis kaj savis pli ol 300 judojn el la varsovia getto. La distingojn atribuas fondaĵo From the Depths, kies celo estas konstruado de komuna estonteco inter poloj kaj judoj. La distingitaj monakinoj-franciskaninoj el Maria-klostro savis vivon de pli ol 750 judoj. Senĉese anocas sin la saviĝintaj personoj aŭ iliaj familioj. Sekve distingita estis Natalia Jakoniuk kun familio, kiu riskante la vivon kune kun aliaj familioj en la vilaĝo Przeradz Mały, estis kaŝanta judojn dum la milito. Postmorte la distingo estis enmanigita al la familio de Daniel Kawczyński, membro de la brita parlamento. La frato de lia avo kune kun la edzino kaj 10-jara filino estis murditaj de germanoj pro helpo al judoj.

El la elsendo  19.09.2017. Legas Barbara – 1’40”

--------------------------------------------------------------------------------

Pri Pollando en Cambridge-Universitato
[2017-09-19]
https://pola-retradio.org/2017/09/pri-pollando-en-cambridge-universitato/

La estro de la polaj studoj en Cambridge-Universitato, d-ro Stanley Bill deklaris, ke evoluigo de Cambridge Polish Studies altigos la kononivelon pri Pollando en Britio. La specialistiĝanta pri la 20-jarcenta pola literaturo aŭstraliano gvidis la projekton en la enkonduka fazo. La studprogramo celas unuavice britajn studentojn, kiuj lernos la historion de la pola kulturo kaj krome lernas la polan lingvon. La lingvolernado estas traktata kiel bazo, ĉar laŭ d-ro Bill,  ne eblas kompreni Pollandon aŭ la polan historion sen la kono de la pola lingvo. La destinita tiucele kvoto de 15 milionoj da zlotoj garantias, ke la polaj studoj firme radikiĝos en la programo de Cambridge. En la enkonduka fazo studojn partoprenis ĉirkaŭ 150 britaj studentoj el inter kiuj nur ĉirkau 10 havis rilatojn kun Pollando. Laŭ doktoro Bill la konoj pri Pollando en Britio estas malaltnivelaj. Kadre de la programo estas kaj estos gvidataj ankaŭ sciencaj esploroj kaj ciklo da eventoj por vasta publiko dediĉitaj i.a. al la pola kulturo, politiko kaj historio. En la pasintaj jaroj Cambridge Polish Studies gastigis i.a. konferencojn  pri pola politika penso, pri la polaj-ukrainaj rilatoj, pri la pola socio en Britio. Plia evoluo de la polaj studoj en Cambridge estas ebla dank’ al speciala subvencio de la pola ministerio por la scienco kaj supera edukado kaj estos realigata kunlabore kun la Varsovia Universitato.

El la elsendo  19.09.2017. Legas Tomek – 1’42”

--------------------------------------------------------------------------------

E_elsendo el la 19.09.2017
[2017-09-19]
https://pola-retradio.org/2017/09/e_elsendo-el-la-19-09-2017/

Podkasto: Ludu en nova fenestro | Elŝutu

La 685-a E_elsendo el la 19.09.2017 ĉe www.pola-retradio.org

– Hodiaŭ ni gastigas antaŭ nia mikrofono profesoron Christer Kiselman, kiu pasintjare partoprenis en Varsovio la 34-an Sanmarinecan Studsesion en Varsovio. En la interparolo ni referencas al liaj lekcioj dum ĉi tiu SUS, sed krome ni aludas al la E-lingva matematika terminologio kaj parolas pri aliaj esperatologiaj kaj interlingvistikaj interesiĝoj de nia antaŭmikrofona gasto. Multaj pliaj informoj troviĝas ĉe la adreso: [ www.cb.uu.se/~kiselman ] – En la komencaj aktualaĵoj ni informas pri polaj studoj en Cambridge-Universitato kaj pri la dua eldono de la premioj de Antonina kaj Jan Żabiński pro la dummilita savado de judoj. La premioj lastlunde estis enmanigitaj en Varsovio. – La sciencbultena temo rilatas al la demando, kiel timo aŭ abomeno influas parkeradon. – En la elsendo aŭdiĝas fragmente kanto de Alejandro Cossavella „Libera kant’” el la KD „Hej”. – La akompana al la programinformo foto prezentas profesoron Christer Kiselman dum la lekcio en la 34-a SUS . – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Prof. Christer Kiselman pri siaj lekcioj dum la 34-a Sanmarineca Universitata Sesio
[2017-09-19]
https://pola-retradio.org/2017/09/prof-christer-kiselman-pri-siaj-lekcioj-dum-la-34-a-sanmarineca-universitata-sesio/

Prof. Christer Kiselman en la interparolo kun red. Barbara Pietrzak proksimigas la temon de siaj lekcioj dum la 34-a Sanmarineca Universitata Sesio en Varsovio pri la digita geometrio. En la interparolo oni referencas ankaŭ al la E-lingva matematika terminologio, al la esperantologiaj kaj interlingvistikaj interesiĝoj de la profesoro. El la elsendo 19.09.2017 – 13’35”

--------------------------------------------------------------------------------

Protektado de gufoj en la okcidenta Pollando
[2017-09-22]
https://pola-retradio.org/2017/09/protektado-de-gufoj-en-la-okcidenta-pollando/

En la okcidenta Pollando, en la lubuŝa vojevodio gufoj instaliĝis ĉe unu el la tri monitorataj ĉi-sezone artefaritaj nestoj. Sume kadre de la protektoprogramo de gufo en ĉi tiu regiono dum 6 jaroj estis instalitaj  11 platformoj por ĉi tiuj plej grandaj eŭropaj strigoj. En la Lubuŝa Regiono gufo apartenas al la plej malofte aperantaj strigoj, ilian nombron oni taksas je 8-10 kovoparoj kaj ĝi ne kreskas. La muntado de artefaritaj nestoj celas plibonigi la situacion, sed gufoj mem devas ilin trovi kaj instaliĝi en ili. La nestoj troviĝas sur altaj arboj en sovaĝaj kaj malfacile alireblaj arbaraj regionoj. Ĉirkaŭ ili funkcias tri protektosferoj por certigi trankvilon al la kovantaj birdoj. En nia geografia sfero gufoj ĝenerale ne konstruas proprajn nestojn, sed okupas nestojn apartenantajn al aliaj grandaj rabobirdoj aŭ nigraj cikonioj. Ne trovante ilin gufoj kovas surtere, kio ligiĝas kun alta vivorisko de la idoj. Gufo estas la plej granda strigo de Eŭropo kaj unu el la plej grandaj en la mondo. Laŭ dimensioj ĝi estas kompareble sole kun la japana gufo kaj virginia kornostrigo. En Pollando la nombro de gufoj estas stabila kaj egalas al 250-280 kovoparoj. Gufo kaj ĉiuj aliaj strigoj estas strikte protektataj en Pollando.

El la elsendo  22.09.2017. Legas Tomek – 1’32”

--------------------------------------------------------------------------------

Urba abeluja komplekso en Żywiec
[2017-09-22]
https://pola-retradio.org/2017/09/urba-abeluja-komplekso-en-zywiec/

En la Parko de Habsburgoj en Żywiec (la suda Pollando) estis establita urba abeluja komplekso, konsistanta el naŭ abelujoj. Zorgas pri ĝi abelistoj el unu el la lokaj firmaoj, kiu financis la aĉeton de la abelujoj, kiuj samtempe kaze de neceso, t.e. malsano de abeloj estos kompetentaj interveni. La abeluja komplekso havas edukan karakteron proksimigante al la urboloĝantoj, ĉefe infanoj kaj junularo la gravecon de abeloj en la homa medio. Ne temas sole pri mielo, sed pri la fakto, ke en preskaŭ 80 procentoj la polenado de plantoj en Pollando okazas dank’ al abeloj. Pli vastskale,  je 100 kultivataj plantoj, kiuj garantias 90 procentojn de nutraĵoj la polenado de plantoj helpe de abeloj okazas en 71 kazoj. La kreantoj de la urba abeluja komplekso en Żywiec planas ankaŭ organizadon de eventoj,  dum kiuj estos disvastigataj konoj pri abeloj. La plej proksima  okazos en septembro, okaze de la mielrikolto. La abeluja komplekso najbaras al Malnova Kastelo kaj Palaco de Habsburgoj, kiu antaŭ dek kelkaj jaroj estis restaŭrita kaj apartenas al la plej grandaj turismaj atrakciaĵoj de Żywiec.

El la elsendo  22.09.2017. Legas Tomek – 1’18”

--------------------------------------------------------------------------------

Nova muzeo en Varsovio pri farmacio kaj ĝia historio
[2017-09-22]
https://pola-retradio.org/2017/09/nova-muzeo-en-varsovio-pri-farmacio-kaj-gia-historio/

En la Varsovia malnovurba kvartalo ekde la komenco de septembro funkcias Muzeo de farmacio prezentante sian ĉefeskpozicion Res pharmaceuticae. Eblas en ĝi konatiĝi kun la historio de kuraciloj, venenoj kaj narkotaĵoj. Kun rekonstruitaj internoj de malnovaj apotekoj, antikvecaj mebloj, farmaciistaj instrumentoj kaj ujoj. La ĉefa celo de la ekspozicio estas popularigi la konojn pri la farmacihistorio. En kvin salonegoj troviĝas laŭtemaj ekspozicioj. Officina Sanitatis prezentas la historion de apotekoj kaj apotekistan aktivadon ekde la antikva epoko. Referencante al la figuroj de famaj farmaciistoj, ekzemple la vivanta en la 2-a jarcento de nia erao romia kuracisto Galen. Materia medica proksimigas konojn pri naturaj produktoj, plantaj, bestaj, rokaj, kaj mineralaj por la elfarado de kuraciloj, pri la kreado de kuracilkonsisteroj, pri la kuracilformoj kaj pri kuraciloj iam pretigataj en apotekoj kaj nun forgestitaj. La plej belan eron de la ekspozicio konsistigas la salono Koloro kaj faco en kiu estas prezentata vitro kiu estis la baza materialo por la produktado de apotekaj ujoj. La atenton kaptas la boteloj de turkiskolora vitro, flava vitro, urania vitro, vitro senkolora, kristalaj flakonoj distingiĝantaj ne nur per koloro sed ankaŭ formo. La Forumo de magistrino Antonina Leśniewska proksimigas la silueton de la pola farmaciistino, la patronino de la Varsovia Muzeo kiu establis en Peterburgo la unuan en la mondo apotekon kun ekskluvive ina personalo. Ŝi estis unu el la unuaj virinoj en la mondo kiu diplomitiĝis pri farmacio kaj kiu malfermis al virinoj vojon al la farmaciista profesio. La lasta parto de la ekspozicio estas titolita la Medikamentoj Kampo en la japana tradicio. Medikamentoj Kampo, tio estas laŭ la ĉina metodo, estas la integra parto de la nuntempa farmacia industrio kiu venis al la japanaj insuloj en la 6-a jarcento. Tiu japana parto de la Varsovia Muzeo kreiiĝis interalie dank’ al donaco de la familio Kashimoto el Osako kaj kunlaboro kun prof. Shoji Asada el la universitato en Kobe.

El la elsendo 22.09.2017. Legas Maciek – 2′ 39″

--------------------------------------------------------------------------------

Prof-ino Ilona Koutny pri la Interlingvistikaj Studoj
[2017-09-22]
https://pola-retradio.org/2017/09/prof-ino-ilona-koutny-pri-la-interlingvistikaj-studoj/

Nia redakcia vizito en Poznano, en kiu komenciĝis la laŭvica trijara kurso de la Interlingvistikaj Studoj, kiuj nunjare solenis la 20-jariĝon kaj la 4-a Interlingvistika Simpozio estis la okazo de nia vendreda (22.09.2017) antaŭmikrofona renkontiĝo kun prof-ino Ilona Koutny . El la elsendo 22.09.2017 – 5’16”

--------------------------------------------------------------------------------

E_elsendo el la 22.09.2017
[2017-09-22]
https://pola-retradio.org/2017/09/e_elsendo-el-la-22-09-2017/

Podkasto: Ludu en nova fenestro | Elŝutu

La 686-a E_elsendo el la 22.09.2017 ĉe www.pola-retradio.org

– Nia redakcia vizito en Poznano, en kiu komenciĝis la laŭvica trijara kurso de la Interlingvistikaj Studoj, kiuj nunjare solenis la 20-jariĝon kaj la 4-a Interlingvistika Simpozio estis la okazo de nia vendreda antaŭmikrofona renkontiĝo kun prof-ino Ilona Koutny. – La komenca kulturkronika informo koncernas la novfunkciigitan muzeon en Varsovio, kiu teme rilatas al farmacio kaj ĝia historio. – Sekve ni proponas informojn pri iuj naturprotektaj iniciatoj en Pollando. Temas pri la abeluja urbokomplekso en Żywiec en la suda Pollando kaj protektoprogramo pri gufoj en la Lubuŝa Regiono, la okcidenta Pollando. – Hodiaŭ denove ni proponas leterkestan programeron. – La akompana al la programinformo interreta foto prezentas simpatiajn gufojn. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Jan Kędzierski inter la plej bonaj junaj eŭropaj inventantoj
[2017-09-26]
https://pola-retradio.org/2017/09/jan-kedzierski-inter-la-plej-bonaj-junaj-europaj-inventantoj/

Dank’ al sia projekto de interaktiva roboto por la infana lernado de fremdaj lingvoj Jan Kędzierski estis agnoskita unu el 35 plej bonaj inventantoj en la finalo de la eŭropa eldono de la konkurso  “Innovators Under 35”. La konkurson organizas “MIT Technology Review” – la plej malnova magazino dediĉita al tekniko, kiun eldonas Massachusetts Institute of Technology. La kreita de Jan Kędzierski roboto EMYS estas destinita por infanoj en la aĝogrupo de 3-6 vivojaroj. EMYS kapablas paroli, moviĝi, rekoni la vizaĝtrajtojn kaj emfazi emociojn,  dank’ al kio ĝi facile ligas kontakton kun infanoj. Dank’ al la troviĝantaj en ĝi sensiloj la roboto kapablas i.a. rekoni objektojn en sia ĉirkaŭaĵo kaj instrui al infano la nomojn de ĉi tiuj objektoj en fremdaj lingvoj, ekzemple en la angla aŭ hispana. La ĉefcelo de la juna pola inventisto estis konvinki, ke helpe de roboto eblas veki interesiĝon de infanoj pri la lernado de fremdaj lingvoj. Oni ne volas anstatŭigi instruistojn, sed elmontri, ke la roboto ebligas al la infanoj ekzerci la duan lingvon hejme. La testoj pri la funkciado de la robo EMYS en la bazaj lernejoj elmontris, ke la infanoj lernas la duan lingvon en la ritmo: ĉiu nova vorto ĉiutage. Kędzierski estas kunestablinto de la firmao Flash Robotics el la Vroclava Teknologia Parko, kies celo estas kreo de favorpezaj komercaj sociaj robotoj. La oficiala enmanigo de la premioj okazis en Parizo meze de septembro. La aŭtoroj de la venkaj projektoj partoprenos en prestiga ĉiujara konferenco EmTech France, organizta de “MIT Technology Review” komence de oktobro en Tuluzo. La konkurso “Innovators Under 35” estas organizata ekde 1999 en Usono. Ekde 2011 talentaj inventantoj estas serĉataj ankaŭ en aliaj mondopartoj. La eŭropaj konkurseldonoj okazas en Germanio, Francio, Hispanio, Belgio kaj Pollando. Inter la ĝisnunaj konkurslaŭreatoj troviĝas i.a. Konstantin Novoselov – Nobelpremiito pri fiziko,  Max Levchin – la establinto de la firmo PayPal, David Karp – la fondinto de Tumblr, Sergey Brin la establinto de Google aŭ Linus Torvalds la establinto de Linux.

El la elsendo 26.09.2017. Legas Maciek – 2’42”

sc_mj_Polo inter plej bonaj europaj inventantoj_02’42”

--------------------------------------------------------------------------------

JP Morgan Chase kun sidejo en Varsovio
[2017-09-26]
https://pola-retradio.org/2017/09/jp-morgan-chase-kun-sidejo-en-varsovio/

La decido pri lokalizo de unu el la ĉefsidejoj de JP Morgan Chase en Varsovio estis oficiele konfirmita de la usona banko. Sur ĝia interreta paĝo troviĝas informoj pri komenco de varbado por la ĉefaj administraj postenoj. JP Morgan Chase estas internacia firmo specialistiĝanta pri banka agado kaj financaj servoj. Laŭ la posedataj aktivoj estas la tria banko en la mondo.  La malfermo de unu el ĝiaj ĉefsidejoj en Varsovio estas bona signalo same por aliaj financaj institucioj, kiel ankaŭ por la eksterlanda privata merkato pri tio, ke valoras investi en Pollando, ke temas pri entrepreno perspektivohava kaj sekura laŭ ĉia vidpunkto.

El la elsendo  26.09.2017. Legas Milada – 0’58”

--------------------------------------------------------------------------------

La nigraj cikonioj forflugas
[2017-09-26]
https://pola-retradio.org/2017/09/la-nigraj-cikonioj-forflugas/

La nestantaj en la apudkarpatia regiono (la suda Pollando) nigraj cikonioj komencis la forflugadon por la vintrumado al Afriko. Ĝi daŭros ĝis la fino de septembro. Al Pollando la nigraj cikonioj revenos almenaŭ unu semajnon pli frue ol la blankaj, kiuj forflugis jam fine de aŭgusto. La nuna jaro ne estis aparte favore por la nigraj cikonioj, kiuj havis malpli da idoj ol antaŭ unu jaro. Kaŭzis tion veterperturboj, tempestoj, abundaj pluvoj kaj longiĝaj sekecperiodoj. Aldone ĝenerale la malalta nivelo de la rivera akvospegulo kaŭzis malkreskon de fiŝoj,  necesaj por nutri la birdidojn. La aŭtunan formigradon la nigraj cikonioj komencas ĉirkaŭ du semajnojn pli poste ol la blankaj kuzoj kaj la vintron ili pasigos en la nordorienta kaj orienta Afriko malofte transflugante la ekvatoron. Dum la  flugo ili formas malpli gradajn gregojn ol la blankaj cikonioj kaj malsame al ili ne ĉiam flugas nur super la kontinento. Ili malpliofte aplikas glisan flugon, pli ofte utiligante sian muskoloforton. Al Pollando la nigraj cikonioj revenas jam meze de marto. Siajn nestojn la nigraj cikonioj kreas en malnovaj fagaj, pinaj aŭ mikistaj arbaroj, ofte proksime al riveroj, rojoj kaj lagoj, ĉar ilian ĉefnutraĵn konsistigas fiŝoj. Sed la nigraj cikonioj ne evitas en sia menuo insektojn, amfibiojn, reptiliojn kaj ronĝulojn. La nigraj cikonioj estas malplinombraj ol la blankaj. En Pollando nestas ne plenaj unu kaj duona mil paroj. La longo de ilia korpo egalas al 90-105 centimetroj kaj la etendeco de la flugiloj al 180-200 centimetroj. Ili pezas ĉirkaŭ tri kilogramojn. Ilia plumaro estas nigra, nur la brusto kaj ventro estas blankaj, iliaj bekoj kaj piedoj estas ruĝaj.

El la elsendo  26.09.2017. Legas Barbara

--------------------------------------------------------------------------------

Telefona interparolo Merkel-Netanjahu
[2017-09-26]
https://pola-retradio.org/2017/09/telefona-interparolo-merkel-netanjahu/

Hodiaŭ interparolante kun kanceliero Merkel la israela ĉefministro Netanjahu diris, ke li estas maltrankviligita pri la kresko de antisemitismo en Germanio en la lastaj jaroj en la politikaj medioj ĉe la dekstrula kaj maldekstrula flanko de la germana politika scenejo kaj ankau flanke de islamaj medioj. Li alvokis la estontan germanan registaron, ke ĝi agu por firmigi tiujn, kiuj en Germanio konfirmas la historian respondecon de la lando, se temas pri la hombuĉado de judoj.

El la elsendo  26.09.2017. Legas Barbara – 0’42”

--------------------------------------------------------------------------------

Post la germanaj balotoj
[2017-09-26]
https://pola-retradio.org/2017/09/post-la-germanaj-balotoj/

En la dimanĉaj parlamentaj balotoj CDU/CSU akiris 33 procentojn de la voĉoj perdante la ĝisnunan nombron de lokoj en Bundestag. Sur la dua loko troviĝas SDP de Martin Schulz, akirinte 20,5 procentojn – kio signifas ĝian plej malbonan rezulton en la historio. Laŭ siaj deklaroj ĝi fariĝas la opozicia partio. Alternativo por Germaio fariĝis la tria forto eniranta Bundestag kun la rezulto de 12,6 procentoj de la voĉoj. Unu el la verŝajnaj scenaroj estas koalicio inter CDU/CSU, liberaluloj el FDP kaj Verduloj.  Laŭ polaj ekspertoj havante tian koalicion sendube ne estos fortaj premoj por elkonstruo de Eŭropo de du evolurapidecoj, lanĉata de la franca prezidento Macron. La germana balotrezulto atestas ankaŭ similajn politikajn procezosojn kiel en aliaj eŭropaj landoj kaj en Usono kaj signifos ankaŭ ŝanĝon de la enmigropolitiko.

El la elsendo  26.09.2017. Legas Milada – 1’20”

--------------------------------------------------------------------------------

Prof.-ino Ilona Koutny kaj la inaŭguro de la 33-a ARKONES
[2017-09-26]
https://pola-retradio.org/2017/09/prof-ino-ilona-koutny-kaj-la-inauguro-de-la-33-a-arkones/

La sonmaterialo el Poznano referencas al la inaŭguro de la 33-a ARKONES, en kiu unue okazis kelkaj emociaj momentoj – sub la gvido de prof. Ilona Koutny –  ligitaj kun la eventoj ĉirkaŭintaj la nunjarajn Interlingvistikajn Studojn. El la elsendo 26.09.2017

--------------------------------------------------------------------------------

E_elsendo el la 26.09.2017
[2017-09-26]
https://pola-retradio.org/2017/09/e_elsendo-el-la-26-09-2017/

Podkasto: Ludu en nova fenestro | Elŝutu

La 687-a E_elsendo el la 26.09.2017 ĉe www.pola-retradio.org

– La hodiaŭa sonmaterialo referencas al la inaŭguro de la 33-a ARKONES en Poznano, en kiu unue okazis kelkaj emociaj momentoj ligitaj kun la eventoj ĉirkaŭintaj la nunjarajn Interlingvistikajn Studojn. – Komence ni referencas al la balotrezutoj en Germanio, interparolo de la germana kanceliero kun israela ĉefministro pri kreskanta en la lastaj jaroj antisemitismo en ĉi tiu lando, sidejo de JP Morgan Chase en Varsovio kaj komenciĝo de aŭtunaj forflugoj de la nigraj cikonioj. – Nia sciencbultena temo rilatas al polo Jan Kędzierski , kiu ektroviĝis inter la plej bonaj eŭropaj inventantoj. – La akompana al la programinformo interreta foto prezentas junan polan inventanton Jan Kędzierski kaj lian robton por lernado de fremdaj lingvoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Manuskripto de Mikołaj Kopernik „De revolutionibus orbium coelestium”
[2017-09-29]
https://pola-retradio.org/2017/09/manuskripto-de-mikolaj-kopernik-de-revolutionibus-orbium-coelestium/

La nuntempa eldono de la manuskripto de Mikołaj Kopernik „De revolutionibus orbium coelestium” aperis en la kolekta eldonkvanto de nur 99 ekzempleroj dank’ al apliko de modernaj skaniloj, 24-karata oro kaj meteorito de antaŭ kvar kaj duona miliardoj da jaroj. La epokfara por la mondo sciencovivoverko de Mikołaj Kopernik dum jaroj troviĝanta en la listo de malpermesitaj libroj kreiĝis sur paperrulaĵoj dum pli ol tri jardekoj. La originalo estas nun protektata en speciala fajroimuna biblioteka sekurŝranko en la Jagelona Universitato. Ĝi estas strikte protektata kontraŭ lumo, humideco, temperaturoj kaj aerpremo kiuj povus damaĝi la enorme valoran manuskripton. Nenio do miriga, ke publike ĝi estas prezentata tre malofte sed ankaŭ la akiro de permeso bitigi la verkon postulis longajn intertraktojn, zorgeman esploron de la manuskripto kaj aplikon de la plej modernaj skaniloj. Dank’ al ĉio ĉi post multmonata komuna laboro de sciencisto kaj ekspertoj el diversaj sciencobranĉoj kreiĝis la unua en la historio fidela kopio de Kopernik-manuskripto kiun ekde nun povas esplori ne sole malvasta sciencista rondo. Krom mezepokaj motivoj kaj mane pentrita portreto de la sciencisto la faksimilaĵo estas ornamita per juvelistaj ŝtonoj, 33 malakitoj, 79 koraloj, 15 Swarovski-kristaloj, 75 turkisoj kaj po unu sunŝtono, lapis lazuli kaj metorito de Muonionalusta. „De revolutionibus” estas la plej valora manuskripto de la polaj kolektoj. Ekde 1999 ĝi troviĝas en la Unesko-listo de Memoro de la Mondo.

El la elsendo 29,09,2017. Legas  Maciek – 02′ 03″

--------------------------------------------------------------------------------

Tobiasz Kaźmierski pri la 33-a ARKONES
[2017-09-29]
https://pola-retradio.org/2017/09/tobiasz-kazmierski-pri-la-33-a-arkones/

Pri la 33-a ARKONES finiĝinta lastdimanĉe en Poznano, ĝia muzika kaj prelega enhavo ni interparolas kun unu el la kunorganizantoj de la evento Tobiasz Kaźmierski . El la elsendo 29.09.2017 – 6’41”

--------------------------------------------------------------------------------

E_elsendo el la 29.09.2017
[2017-09-29]
https://pola-retradio.org/2017/09/e_elsendo-el-la-29-09-2017/

Podkasto: Ludu en nova fenestro | Elŝutu

La 688-a E_elsendo el la 29.09.2017 ĉe www.pola-retradio.org

– Pri la 33-a ARKONES finiĝinta lastdimanĉe en Poznano, ĝia muzika kaj prelega enhavo ni interparolas kun unu el la kunorganizantoj de la evento Tobiasz Kaźmierski. En la elsendo ni citas muzikajn fragmentojn registritajn dum la koncertoj de Suzana kaj Jonny M. – Nia kulturkronika informo rilatas al la nova vivo de historiaj libroj, tute aparte al la skanita en la kolektista eldonkvanto de 99 ekzempleroj manuskripto de Mikołaj Kopernik „De revolutionibus orbium coelestium”. – La E-komunuma informo invitas por oktobraj preĝotagoj de la pola IKUE-sekcio en Częstochowa. – Hodiaŭ ni denove proponas leterkestan renkontiĝon. – Nian programinformon akompanas foto de unu el la monumentoj de Mikołaj Kopernik en Pollando, tiu el la urbo Olsztyn. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Medician Nobel_premio 2017
[2017-10-03]
https://pola-retradio.org/2017/10/medician-nobel_premio-2017/

La nunjaran medicinan Nobel-premion ricevis tri usonaj esploristoj Jeffrey C. Hall, Michael Rosbash i Michael W. Young pro siaj esploroj koncerne fiziologion kaj medicinon, kiuj malkovris meksanismojn de la tiel nomata biologia horloĝo. Pli precize pro la esploroj pri molekulaj mekanismoj respodecaj pro la fiziologia tagnokta ritmo de vivaj organismoj. Jam en la 18-a jarcento astronomo Jean Jacques d’Ortous de Mairan [dortus de merą] observante mimozon konstatis, ke ĝiaj folioj malfermiĝas direkte al la suno dumtage kaj fermiĝas, kiam venas krepusko. Li sekve metis la planton en mallumo. Evidentiĝis, ke ĝiaj folioj malgraŭ manko de la sunradioj malfermiĝadis kaj fermiĝadis en konstanta, ĉiutaga ritmo kvazaŭ stirus ĝin interna horloĝo. Sekvis pliaj esploroj pri plantoj. La tn. biologiaj horloĝoj helpantaj alkonformigi fiziologion al la taghoroj estis rimarkitaj ankaŭ ĉe animaloj kaj homoj. En la 70-aj jaroj de la 20-a jarcento Seymour Benzer kaj lia studento Ronald Konopka pruvis, ke perturboj de nekonata tiam geno, difinita kiel la geno >period< perturbas la fiziologian tagnoktan ritmon de drozofiloj. Sed nur la nunjaraj Nobel-premiitoj malkovris tiun mekanismon. En la 1984 Jeffrey Hall, Michael Rosbash kaj Michael Young sukcesis izoli period-genon kaj pli poste malkovris, ke aparta proteino PER kodita de ĉi tiu geno amasiĝas en la ĉelo nokte dum tage ĝi malkomponiĝas. 10 jarojn poste Michael Young malkovris alian horloĝan genon, kiu ricevis la nomon timeless (tajmles), kiu kodas proteinon TIM, necesan por normala diurna, tagnokta ritmo. Kiel pruvis Young proteino TIM ligiĝante kun la proteino PER ebligas al ili ambaŭ enpenetri la ĉelan kernon, kie ili blokas la efikadon de la geno „period”. La troa kvanto de la proteino PER blokas ĝian plian sintezon. Restis la demando kio kontrolas, reguligas la osciladon de la proteinoniveloj en la viva ĉelo. Michael Young malkovris laŭvican genon  „doubletime” [dabeltajm], kiu kodas la proteinon DBT, kiu prokrastas la amasiĝadon de la proteino PER. Dank’ al ĝi la nivelosanĝoj de la proteinoj konservas la 24-horan ritmon. Pliaj esploroj ebligis identigi kromajn proteinojn, kiuj espondecas pro tiu mekanismo. Ili ekzemple ebligas sinkronigi la tagnoktan ritmon kun ŝanĝiĝanta lumo kaj mallumo. La t.n. biologia horloĝo laŭ la samaj mekanismoj funkcias en ĉiuj plurĉelaj organismoj, inkluzive de la homo. La interna horloĝo precize alkonformigas nian fiziologion al la fazoj de la tago, ĝi reguligas konduton, hormonnivelon, dormon, korpotemperaturon, apetiton, metabolon kaj sangopremon. Se la interna horloĝo ne estas sinkronigita kun la ĉirkaŭanta nin realo ni fartas malpli bone. Kiel ekzemplo povas servi longdaŭraj flugoj al regionoj, kies horzonoj multe diferencas dise la nia. Eĉ la enkonduko de la tiel nomata somera tempo efikas simile. Do homo mem per sia konduto influas la funkciadon de sia fizilogia tagnokta ritmo.  La ebleco uzi la artefaritan, elektran lumon kaŭzis, ke homo ĉiam pli distanciĝas disde la natura vivritmo ligita kun la ritmo de la tago kaj nokto. Specialistoj komparas la funkciadon de organismo laŭ la fiziologia tagnokta ritmo al perfekta simfonia orkestro, en kiu ĉiuj biologiaj procezoj kunsonas, kiel unuopaj instrumentoj en la orkestro. Evidentiĝas tamen, ke  la perturboj de la fiziologia tagnokta ritmo de la organismo influas  ne nur nian bonfatron. Ekzistas pruvoj, ke longiĝa maladapto de nia vivstilo al la interna horloĝo (pro neregula tempo de nia aktiveco kaj dormo, kiel nokta laboro aŭ laboro skipa, aplikado de elektra lumo  vespere kaj nokte) povas grandigi riskon de kelkiuj malsanoj.

El la elsendo 03.10.2017. Legas Barbara

bp_Nobelpremio pri fiziologio kaj medicino

--------------------------------------------------------------------------------

Referendumo sendependiga en Katalunio
[2017-10-03]
https://pola-retradio.org/2017/10/referendumo-sendependiga-en-katalunio/

En la lunda deklaro la pola ministerio por la eksterlandaj aferoj esprimis la esperon pri rapida stabiliĝo de la situacio en Katalunio kaj aranĝo de ĝiaj rilatoj kun la hispana registaro baze de la hispana konstitucio, dialogo kaj kompromiso. La ĉefministro de Katalunio Carles Puigdemont alvokis lunde internacian arbitraciadon por solvi politikan situacion kreiĝintan ĉirkaŭ la dimanĉa referendumo pri suvereneco de la regiono. Li postulis retiron de la sekurecfortoj dislokitaj tie de Madrido. La kataluna ĉefministro deklaris establon de speciala komisiono, kiu ekzamenos informojn pri la agado de la hispana polico dum la balotado, en kies sekvo estis vunditaj pli ol 800 personoj. La balotadon, kiu estis malpermeita de la hispana Konstitucia Tribunalo,  kaj kiun Madrido agnoskas nelegala Puigdemont nomis grava kaj valida. La regiona registaro de Katalunio informis nokte de dimanĉo al lundo, ke en la dimanĉa referencumo voĉdonis ĉ. 2,26 milionoj da personoj el 5,34 voĉdonrajraj. 90 procentoj deklaris sin por la sendependeco de la regiono, preskaŭ 8 procentoj estis kontraŭ. La ceteraj voĉoj estis nevalidaj.

El la elsendo  03.10.2017. Legas Milada – 2’58”

--------------------------------------------------------------------------------

Tri kafotasoj kaj pli longa vivo
[2017-10-03]
https://pola-retradio.org/2017/10/tri-kafotasoj-kaj-pli-longa-vivo/

Tri kafotasoj tage malkreskigas la mortoriskon tutaparte pro la sangocirkulaj malsanoj kaj malsanoj de la digestosistemo. Sciencistoj el International Agency for Research on Cancer (IARC) kaj Imperial College London analizis donitaĵojn pri 500 mil personoj super la 35-a vivojaro el 10 eŭropaj landoj por ekzameni dependecon inter la kafotrinkado kaj mortemo. Laŭ pritaksoj ĉiutage en la mondo oni trinkas 2,25 miliardojn da kafotasoj. Kafo krom kofeino enhavas ankaŭ antioksidantojn. Ilia konsisto dependas de la varia maniero pretigi kafon. La esploristoj atentigis pri pli fruaj malakordaj donitaĵoj pri dependeco inter kafotrinkado kaj sano. La novaj esploroj priskiribitaj en „Annals of Internal Medicine” konsistigas la plej ampleksan projekton, kiu konsideras la populacion de Eŭropo, kie la kafokonsumado kaj manieroj ĝin prepari multe malsamas. Ekzemple la loĝantoj de Danlando trinkas preskaŭ 10-oble pli da kafo ol italoj. La ekzamenitaj kafotrinkemuloj estis personoj junaj, fumis pli da cigaredoj, pli ofte drinkis, manĝis pli da viando, malpli da legomoj kaj fruktoj. La ekzamenadoj daŭris 16 jarojn. La statistika analizo konsideranta kromajn faktorojn: dieton, cigaredfumadon, vivstilon elmontris, ke plej pasiaj kafemuloj estis plej liberaj de la mortorisko pro sangocirkulaj malsanoj aŭ malsanoj de la digestosistemo.  Ĉe 14 mil kafemuloj estis analizitaj metabolaj parametroj. Evidentiĝis, ke iliaj hepatoj esti pli sanaj, ili havis pli bonan glukozonivelon kaj pli lertan rezistosistemon. La esploroj ne elmontris tamen kun plena certeco ĉu kafo estis la ĉefa kaŭzo de ilia pli bona sanstato. Esploristoj sugestas tamen, ke modera konsumado de kafo ĝis tri kafotasoj tage ne damaĝas sanon, kaj kafo en la dieto povas havi salubrajn efikojn.

El la elsendo 03.10.2017. Legas Tomek – 2’14”

sc_tm_Sanfavoraj_tri_kafotasoj_02’14”.mp3; filename-=UTF-8”sc_tm_Sanfavoraj tri kafotasoj_0214

--------------------------------------------------------------------------------

La nova akademia jaro 2017/2018
[2017-10-03]
https://pola-retradio.org/2017/10/la-nova-akademia-jaro-2017-2018/

Por polaj studentoj finiĝis la feria periodo. La 2-an de oktobro tradicie en la altlernejoj okazis la solenaj inaŭguroj de la akademia jaro.  La nuna studojaro pasos sub la signo de la reformo de la supera instrusistemo. Jarosław Gowin, viĉĉefministro kaj ministro por la scienco kaj supera eduksistemo prezentis la projekton de nova leĝo fine de septembro. Aktuale daŭras la etapo de sociaj kaj interministeriaj konsultoj. Konforme al la projekto ŝanĝiĝos la maniero elekti rektorojn, la altlernejoj akiros pli grandan aŭtonomion, sed devos samtempe prepari novajn statutojn kaj nomumi altlernejajn konsiliojn. Ŝanĝigos ankaŭ la maniero akiri la sciencajn gradojn. Laŭplane la nova leĝo pri altlernejoj ekvalius ekde la venonta akademia jaro.

El la elsendo  03.10.2017. Legas Milada – 1’07”

--------------------------------------------------------------------------------

E_elsendo el la 03.10.2017
[2017-10-03]
https://pola-retradio.org/2017/10/e_elsendo-el-la-03-10-2017/

Podkasto: Ludu en nova fenestro | Elŝutu

La 689-a E_elsendo el la 03.10.2017 ĉe www.pola-retradio.org

– Hieraŭ en plimulto de la polaj altlernejoj komenciĝis la nova akademia jaro. Reference al ĝi ni proponas interparolon kun Michael Farris el Adam Mickiewicz-universitato, kiu estas de multaj jaroj lekcianto de ĉi tiu altlernejo, ankaŭ esperantisto. Dum la septembra 4-a Interlingvistika Simpozio li krom aktivi en la organiza komitato gvidis i.a. la sekcion pri lingva politiko. Tiu temo, sed ne nur, estas la temo de nia antaŭmikrofona renkontiĝo. – Niaj komencaj aktualaĵoj rilatas al la nova studenta jaro kaj diskutataj reformoj. Krome ni rilatigas nin al eventoj el eksterlando, el Katalunio. – En la scienca bulteno ni donas la atenton al la saniga efiko de tri kafotasoj tage kaj al la nunjara Nobel-premio pri fiziologio kaj medicino koncernanta la tiel nomatan „biologian horloĝon”. – En la programo ni uzas la koncertan prezenton de la kanto „Jen nia mondo” en la plenumo de „La kompanoj”. – La interreta foto prezentas la nunjarajn Nobelpremiitojn pri fiziologio kaj medicino. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Intervjuo kun Michael Farris
[2017-10-03]
https://pola-retradio.org/2017/10/intervjuo-kun-michael-farris/

Hieraŭ, t.e. la 2-an de oktobro en plimulto de la polaj altlernejoj komenciĝis la nova akademia jaro. Reference al ĝi ni proponas interparolon kun Michael Farris el Adam Mickiewicz-universitato , kiu estas de multaj jaroj lekcianto de ĉi tiu altlernejo, ankaŭ esperantisto. Dum la septembra 4-a Interlingvistika Simpozio li krom aktivi en la organiza komitato gvidis i.a. la sekcion pri lingva politiko. Tiu temo, sed ne nur,  estas la temo de nia antaŭmikrofona renkontiĝo. El la elsendo 03.10.2017 – 7’28”

--------------------------------------------------------------------------------

E_elsendo el la 06.10.2017
[2017-10-06]
https://pola-retradio.org/2017/10/e_elsendo-el-la-06-10-2017/

Podkasto: Ludu en nova fenestro | Elŝutu

La 690-a E_elsendo el la 06.10.2017 ĉe www.pola-retradio.org

– Nian laŭvican felietonon pri koninda polo ni dediĉas al profesoro Andrzej Trautman marĝene de la lasta Nobel-premio pri fiziko. Ĝi honoris tri sciencistojn, dank’ al kiuj la unuan fojon estis observitaj gravitaj ondoj. Ilian atingaĵon antaŭis la laboroj de la pola fizikisto, kiu jam en la 60-aj jaroj de la 20-a jarcento teorie pruvis ilian ekziston. – Kulturkronika informo rilatas al la ekspozicio pri la pola dizajno en Budapeŝto, funkcianta tie ĝis la mezo de oktobro. – E-komunuaj segmento alportas informojn pri la festo al la 60-jariĝo de la svisa CDELI, pri la premio Mauro La Torre, pri la proksimiĝanta 38-a Kataluna Kongreso de Esperanto kaj pri la jama ebleco proponi sin kiel lekcianto dum IKU en Lisbono en 2018. – Fine aŭdiĝas mallonga Leterkesto, en kiu fragmente sian kanton „La aventuro” el la KD eldonita de Vinilkosmo „Plaĉas al mi”, plenumas la grupo Kaj Tiel Plu. Krome en la elsendo fragmente akompanas nin la kanto „Ne eblas kalkuli” de Perdita Generacio el ilia KD „Ĉiamen plu”. – La interreta foto akompanata la informon prezentas la specimenon de la pola dizajno, Wawel-drakon de Zofia Stryjeńska, kiu dum la ekspozicio en Budapeŝto simbolas la jaron 1918, en kiu Pollando reakiris plenan suverenecon post pli ol 100-jara periodo de divida anekseco inter Rusio, Prusio kaj Aŭstrio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Ekspozicio pri la pola dezajno/dizajno en Budapeŝto
[2017-10-06]
https://pola-retradio.org/2017/10/ekspozicio-pri-la-pola-dezajno-dizajno-en-budapesto/

La inaŭguro de la ekspozicio ABC de la pola dizajno en la Historia Muzeo en Budapeŝto inaŭguris ciklon Pollando Cent realigatan de Adam-Mickiewicz-Instituto lige kun la 100-jariĝo de la reakiro de suvereneco fare de Pollando en 2018. En la salonoj de la muzeo en unu el la aŭloj de la Reĝa Kastelo en Buda estas prezentaj cent verkoj bildigantaj la historion de la pola dizajno ekde 1918. Tiun ĉi jaron reprezentas la ludilo Wawel-drako de Zofia Stryjeńska. Krome 25 nuntempaj polaj artistoj prezentas siajn artajn variaĵojn pri aliaj historiaj projektoj. La dizajno bildigas ne sole interesiĝemon de pola artistoj kaj iliajn kreajn viziojn sed ankaŭ projektojn rekte ligiĝanajn kun industria dizajno. Estas planata krome kumuna ekspozicio dediĉita al la pola kaj hungara koncepto de dizajno kiun la instituto prezentos ne sole en Pollando kaj Hungario sed ankaŭ en aliaj eŭropaj landoj. Dum la plej proksimaj kvar jaroj Adam-Mickiewicz-Instituto realigos kunlabore kun aliaj eksterlandaj partneroj multajn diversajn projektojn dediĉitajn al la atingaĵoj de la pola kulturo dum la lastaj cent jaroj. Krom dizajno estos prezentataj videoartoj, muziko, arkiteturo, ekspozicioj kaj prelegoj. La ekspozicio pri la pola dizajno inaŭgurita dum la Budapeŝta semajno de dizajno funkcios ĝis la 15-a de oktobro.

El la elsendo 06.10.2017. Legas Maciek 1′ 35″

--------------------------------------------------------------------------------

Koninda polo: Andrzej Trautman
[2017-10-06]
https://pola-retradio.org/2017/10/koninda-polo-andrzej-trautman/

La nunjara Nobelpremio pri fiziko iris al sciencistoj el Usono kaj Germanio, dank’ al kiuj la unuan fojon estis observitaj la gravitaj ondoj. Ilia atingaĵo certe ne estus ebla sen la laboroj de la pola fizikisto, profesoro Andrzej Trautman, kiu pruvis teorie, ke gravitaj ondoj ekzistas kaj ilia detektado estas ebla. En 2016 li estis distingita per la Komandora Kruco de la Renaskiĝo de Pollando pro la meritoj en sia sciencesplora laboro kaj atingaĵoj en la internacia scienca kunlaboro. La naskiĝinta en 1933 Andrzej Trautman okupiĝis pri la teoria fiziko, inkluzive graviton kaj ĝeneralan relativecteorion. Liaj laboraĵoj el la 50-aj kaj 60-aj jaroj de la 20-a jarcento enportis esencan kontribuon al la teorio de la gravitaj ondoj, kies ekzisto eksperimente estis konfirmita nur en 2015. Li estis unu el la unuaj, kiuj pruvis, ke la gravitaj ondoj estas realaj kaj detekteblaj same,  kiel la radioondoj. La gravita radiado estis la temo de lia doktoriga disertacio, kiun li defendis en la Instituto pri Teoria Fiziko de la Varsovia Universitato en 1959. Lia formala protektanto estis profesoro Leopold Infeld, eksa asistanto kaj kunlaboranto de Einstein, kiu revenis al Pollando en 1951 kaj establis la varsovian Instituton pri la Teoria Fiziko. La unuan fojon pri la gravitaj ondoj menciis Albert Eistein en la ĝenerala relativecteorio en 1916, kiel pri „gravitaj sulkoj”, kiuj estis kreiĝontaj kaj disiĝantaj en la tempospaco simile kiel ondoj sur la akvospegulo. Sed ĝis la vivofino Einstein mem ne certis ĉu ili efektive ekzistas.  Ankaŭ aliaj fizikistoj dubis pri tio, ĉar iliaopinie gravitaj ondoj ne estante portantoj de energio estas matematika iluzio, nemalkovrebla fenomeno kun signifo sole teoria. Tiun opinion havis komence ankaŭ profesoro Leopold Infeld. Andrzej Trautman sukcesis tamen pruvi, ke la gravitajn ondojn ne eblas elimini el formuloj helpe de ekvacioj, do ili estas realaj kaj detekteblaj. Sian doktorigan laboron Andrzej Trautman komencis per pristudo de la ekzistanta tiam rilata literaturo, kiu evidentiĝis tre mizera, do li devis fidi al la propra intuicio kaj kapabloj. Li rapide konvinkiĝis pri la ekzisto de la gravita radiado kaj lia tuta laboro koncentriĝis pri prezento de diversaj argumentoj favore al la praveco de siaj asertoj kaj pri konvinko de sia ĉefo Leopold Infeld. Tio okazis jam post la doktoriĝo. Pri tiu temo, t.e. gravitaj ondoj Trautman faris en 1958 trimonatan prelegserion en la londona King’s College laŭ invito de brita fizikisto Felix Pirani, profesoro de la menciita altlernejo. La prelegaro de Trautman inspiris aliajn, hodiaŭ fame konatajn esploristojn de la realativecteorio Ivor Robinson, Roger Penrose, Denis Sciama. En King’s College Trautman apartenis al grupo gvidata de Herman Bondi, en kiu membris i.a. Peter Higgs. En 1960 kune kun usonano Ivor Robinson li publikigis priskribon de la gravitaj ondoj (“Spherical Gravitational Waves” zamieszczono na łamach “Physical Review Letters”). Ĝuste ĝi konvinkis profesoron Infeld pri efektiva ekzisto de gravitaj ondoj. Pli postaj laboraĵoj de profesoro Andrzej Trautman koncernis i.a teorion de Eistein-Cartan (karten) pri gravito. Kiam la 11-an de februaro 2016 aperis oficiala konfirmo pri la ekzisto de la gravitaj ondoj kelkdek polaj fizikistoj oficiale dankis al Trautman pro lia teoria pruvo pri ilia ekzisto, substrekante, ke tiel li kontribuis al la konkretaj paŝoj alkondukintaj al observo de la gravitaj ondoj. Laŭ aserto de multaj polaj sciencistoj, i.a. la estro de la Katedro pri la Teorio de Realtiveco kaj Gravito de la Fizka Fakultato de la Varsovia Universitato la kunpartoprenon en la premio meritis ankaŭ la pola sciencisto. Kvankam la detekto de la gravitaj ondoj estas atingaĵo unuavice eksperimenta, ĝi ne estus ebla sen la antaŭa difino, kio estas la gravitaj ondoj laŭ la plena teorio de Einstein. Kiel dirite, Andrzej Trautman naskiĝis en Varsovio en 1933. Lia patro Mieczysław estis pentristo kaj desegnoinstrusto, la patrino Eliza estis la filino de Marius André, franca diplomato kaj poeto verkanta en la provanca lingvo. En 1941 li mortis. Dum la Varsovia Insurekvio 1944 kun la patrino Andrzej Trautman estis forveturigita al Germanio.  Post la milito ili forvetris al Francio, kie loĝis lia avinjo. Post la abiturienta ekzameno Andrzej Trautman revenis al Pollando. Li estas membro de la Pola Akademio de la Sciencoj kaj emerita profesoro de la Varsovia Universitito.  Dank’ al la laboro de profesoro Trautman kreiĝis ankaŭ metodoj ebligantaj la prikalkulon de la ondoemisiado dum la kontraŭpuŝigo de la nigraj truoj kaj aliaj fenenomoj en la kosma skalo.  En januaro 2017 profesoro Andrzej Trautman solenis la 83-an naskiĝdatrevenon. Kelkdek polaj fizikistoj  en sia malferma letero reliefigis lian netrotakseblan kontribuon al la evoluo de fundamentoj de la teorio de la gravitaj ondoj, al la evoluo de la tuta  medio okupiĝanta pri la relativecteorio en Varsovio, Pollando, en la mondo.

El la elsendo 06.10.2017. Legas Barbara – 7’15”

--------------------------------------------------------------------------------

Prof. Tetsuo Kanno honortitola doktoro de pola universitato
[2017-10-10]
https://pola-retradio.org/2017/10/prof-tetsuo-kanno-honortitola-doktoro-de-pola-universitato/

Elstara japana neŭrokirurgo, honora prezidanto de la Monda Federacio de Neŭrokirurgiaj Societoj, profesoro Tetsuo Kanno ricevis la honortitolan doktorecon de la Varmia-Mazuria Universitato en Olsztyn. Ĝia fakultato pri la Medicinaj Sciencoj dank’ al li envivigis novuman kuracmetodon de malsanuloj troviĝantaj en komato. La solenaĵo okazis dum la inaŭguro de la nova akademia jaro en ĉi tiu altlernejo. Profesoro Tetsuo Kanno estis honorita ankaŭ pro helpo donita al polaj malsanuloj utiligi modernajn teknologiojn, aparte novecajn metodojn elkondukantajn el komato, kiuj estas aplikataj en la Universitata Klinika Hospitalo en Olsztyn. Dank’ al rekomendo de profesoro Kanno en majo de la pasinta jaro okazis en ĝi pioniraj en Pollando operacioj de la enplantado de spinostimuliloj ĉe pacientoj kun minimuma konsciostato. La unuajn operaciojn faris lia disĉiplo, profesoro Isao Morita kunlabore kun olŝtinaj neŭrokirurgoj. La konoj kaj spertoj de profesoro Tetsuo Kanno kaj liaj lernantoj kreis novajn eblojn porti helpon al grupo de la plej peze malsanaj pacientoj en Pollando.

El la elsendo  10.10.2017. Legas Tomek – 1’18”

--------------------------------------------------------------------------------

Dum la Lingvistika Komitato de PAN pri Esperanto
[2017-10-10]
https://pola-retradio.org/2017/10/dum-la-lingvistika-komitato-de-pan-pri-esperanto/

Lastlunde, t.e. la 9-an de oktobro en Varsovio okazis la 8-a plenkunsido de la Lingvistika Komitato de la Pola Sciencakademio. En la malferma parto de la kunsido profesorino Ilona Koutny el Adam Mickiewicz-Universitato en Poznano prezentis prelegon omaĝe al la 100-a mortodatreveno de la kreinto de Esperanto, d-ro Ludoviko Zamehof  pri la temo „Kiel la lingvo el provtubeto viviĝas. Tipologia konsidero de la lingvo Esperanto”. Sekvis la refereĵo de profesoro Henryk Fontański pri elektitaj problemoj el la gramatika priskribo de la lingvaĵo de karpatiaj montaranoj (lemkoj). Ĉiu el la referaĵoj elvokis riĉan postprelegan publikan diskuton de la polaj lingvistoj.

El la elsendo  10.10.2017. Legas Milada – 1’05”

--------------------------------------------------------------------------------

La nunjara Nobel-premio pri fiziko
[2017-10-10]
https://pola-retradio.org/2017/10/la-nunjara-nobel-premio-pri-fiziko/

La nunjaran Nobel-premion pri fiziko ricevis Rainer Weiss, Barry C. Barish kaj Kip S. Thorne, dank’ al kiuj kreiĝis la detektilo LIGO kaj la unuan fojon estis observitaj gravitaj ondoj, la eĥo de la kontraŭpuŝiĝo de foraj nigraj truoj. La ekziston de la gravitaj ondoj antaŭvidis jam Albert Einstein en la ĝenerala relativecteorio en 1916, kvankam  li dubis pri ilia ekzisto. Ilian realan ekziston teorie pruvis la pola fizikisto, Andrzej Trautman en la 60-aj jaroj jaroj de la pasinta jarcento. Tamen la gravitaj ondoj mem la unuan fojon estis observitaj nur en 2015. Tiam atingis la Teron la gravitaj ondoj sekvintaj el la kolizio de du nigraj truoj troviĝantaj en la distanco de 1,3 miliardoj da lumjaroj for de la Tero. Unu havis la mason de 29, la alia de 36 masoj de la Suno. Kreiĝis la nigra truo 62-oble pli peza ol la Suno. La mankantaj tri sunmasoj transformiĝis en la energion de la elradiitaj gravitaj ondoj, kiuj disradias kun la lumrapideco. Kvankam la gravitaj ondoj ricevitaj el tiom longa distanco estas tre malfortaj, la eksperimenta konfirmo de ilia ekzisto povas signifi revolucion en astrofiziko. Ili ebligas en tute nova maniero observi la plej forajn kosmajn fenomenojn kaj vastigi limojn de niaj konoj. La esplorojn pri la gravitaj ondoj ebligis interferometro LIGO, kiu estas komuna projekto de 1300 esploristoj el pli ol 20 landoj, inkluzive de Pollando. Ĝia ideo kreiĝis antaŭ preskaŭ 50 jaroj, sed al ĝia efektivigo kontribuis ĝuste la nunjaraj Nobel-premiitoj. Oni flegas la esperon pri multaj novaj malkovroj dank’ al la neregistreblaj ĝis nun ondoj. La unua estis la malkovro de la duobla sistemo de la nigraj truoj, kies daŭranta daŭranta 12 dekonojn de la sekundo estis registrita en 2015. La nigraj truoj ne emisias lumon nek radiajn ondojn, sed povas krei ondojn gravitajn. Jam aŭdiĝas opinioj, ke eble dank’ al ili oni sukcesos malkovri ankaŭ kontraupuŝiĝon de steloj, rotaciantajn neutronajn stelojn aŭ eksplodojn de supenovaoj.

El la elsendo 10.10.2017. Legas Tomek – 2’25”

sc_tm_Kiel_estis_makovritaj_gravitaj_ondoj_02’25”.mp3; filename-=UTF-8”sc_tm_Kiel estis makovritaj gravitaj ondoj_0225

--------------------------------------------------------------------------------

Pli ol duono de poloj volas labori pli longe
[2017-10-10]
https://pola-retradio.org/2017/10/pli-ol-duono-de-poloj-volas-labori-pli-longe/

La 1-an de oktobro enviviĝis en Pollando novaj reguloj koncerne emeritan aĝon, kio signifas revenon al la stato antaŭinta la reformon el 2012, kiu premisis poioman altigadon de la emerita aĝo ĝis 67 jaroj senkonsidere al la sekso. Tiuokaze la pola ĉefministro Beata Szydło deklaris, ke la ĵus reenkondukitaj reguloj estis konsultitaj kun poloj, ili konformas al ĝeneralaj atendoj kaj ili estas sekuraj por la ŝtata buĝeto.  Ŝi akcentis, ke revenigante la emeritan aĝon de 60 jaroj por virinoj kaj 65 por viroj la reformo redonis al poloj la elektoeblon. Ĉiu polo depende de sia materiala kaj familia situacio, sanstato rajtos decidi pri la daŭro de sia laboro. Tio estas suverenca decido de ĉiu civitano. Emeritiĝo estas nome la rajto kaj ne devo. Ne ĉiuj do, kiuj akiris rajton (aŭ akiros estonte) al la emeritiĝo  en la aĝo de 60, repektive 65 vivojaroj rezignos pri profesia aktiveco. Laŭ la donitaĵoj de Kantar Millward Brown por Work Service preskaŭ 54 procentoj de poloj planas post la emeritiĝo plulabori. Dominas ekonomiaj motivoj. Poloj restante sur la labormerkato planas ricevi estonte pli altan emerituron aŭ kromenspezi al la jam ricevata monservo.

El la elsendo  10.10.2017. Legas Milada – 1’54”

--------------------------------------------------------------------------------

E_elsendo el la 10.10.2017
[2017-10-10]
https://pola-retradio.org/2017/10/e_elsendo-el-la-10-10-2017/

Podkasto: Ludu en nova fenestro | Elŝutu

La 691-a E_elsendo el la 10.10.2017 ĉe www.pola-retradio.org

– Post la kelksemajna paŭzo ni revenas al la prezentado de la romano de Henryk Sienkiewicz „Quo Vadis” en la E-traduko de Lidia Zamenhof. Hodiaŭ aŭdiĝas ĝia 59-a fragmento. – Nia komenca informbulteno alportas aktualaĵojn pri la emerita reformo en Pollando, pri la distingo de la japana sciencisto, prof. Tetsuo Kanno per honorofica titolo de la Varmia-Mazuria Universitato en Olsztyn kaj pri prelego koncerne Esperanton dum la plenkunsido de la Lingvistika Komitato de la Pola Sciencakademio, kiun faris prof-ino Ilona Koutny. – En la sciencbultena temo ni revenas al la nunjara Nobel-premio pri fiziko, ĉi-foje klarigante kiel estis  malkovritaj la gravitaj ondoj. – La akompana al la programinformo foto prezentas la titolan paĝon de la prelego de prof. Ilona Kouthny farita dum la plenkunsido de la Lingvistika Komitato de la Pola Sciencakademio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Speciala salono por la relikvujo de sankta Dorotea
[2017-10-13]
https://pola-retradio.org/2017/10/speciala-salono-por-la-relikvujo-de-sankta-dorotea/

En la vroclava Nacia Muzeo (la sudokcidenta Pollando) unu el la ekspozicisalonoj estis lastatempe aparte destinita por la relikvujo de sankta Dorotea. Ĝi troviĝas kadre de la konstanta galerio dediĉita al la regiona arto el la 14-a kaj 16-a jarcentoj, iam utiligata por prezenti la malfrumezepokajn objektojn  de la metiarto. Speciale aranĝita salono akcentas la rangon de la eksponaĵo, kiu estas brila verko de la oraĵumista arto el la 15-a jarcento. La unua mencio pri la relikvujo de sankta Dorotea aperis en la financa libro de la vroclava urbodomo el 1445. Ĝi konsistas el malnovaj kaj novaj elementoj. Al la malnovaj kalkuliĝas la busto de la sanktulino farita probable en Vroclavo. Al la novaj – bazo kun riĉornama bordaĵo kaj krono el la limo de la 15-a kaj 16-a jarcentoj, kiujn oni ligas kun la hungara oraĵumista arto. Laŭ tradicio sankta Dorotea estis kristana martirino el la 4-a jarcento. En ikonografio ŝi estas prezentata kiel juna virino en reĝaj vestoj kun diademo aŭ krono surkape, kun tiaj atributoj kiel rozo, florbukedo, florkrono, arbusto kreskanta ĉe ŝiaj piedoj kaj kun korbeto da fruktoj kaj floroj. Ŝia bildo troviĝas en la blazono de Vroclavo.

El la elsendo 13.10.2017. Legas  Tomek – 1’27”

--------------------------------------------------------------------------------

Bita Nacia Biblioteko Polona kun dumiliona objekto
[2017-10-13]
https://pola-retradio.org/2017/10/bita-nacia-biblioteko-polona-kun-dumiliona-objekto/

La kolektoj de la bita Nacia Biblioteko riĉiĝis en oktobro 2017 per dumiliona objekto. Temas pri urno kun cindroj de nepritakseble valoraj manuskriptoj kaj malnovpreaĵoj de la Nacia Bilioteko bruligitaj de germanoj en oktobro 1944 post la falo de la Varsovia Insurekcio. Polona intertepe riĉiĝis je novaj funkcioj ebligante al la legantoj trarigardi gazetojn laŭ kalendaro kaj konsulti panelon, en kiu kulturinstitucioj prezentas siajn provizojn utiligante la infrastrukturon de la bita biblioteko. Polona disponigas al la publiko librojn, manovpresaĵojn, manuskriptojn, grafikaĵojn, mapojn, muziknotojn, fotografaĵojn, flugfoliojn kaj poŝtkartojn bitigitajn helpe de la plej modernaj teknologioj. Ĉiuj ĉi objektoj apartenas al la publika domeno kaj eblas ilin utiligi ankaŭ komerce.

El la elsendo 13.10.2017. Legas  Milada – 1’54”

--------------------------------------------------------------------------------

E_elsendo el la 13.10.2017
[2017-10-13]
https://pola-retradio.org/2017/10/e_elsendo-el-la-13-10-2017/

Podkasto: Ludu en nova fenestro | Elŝutu

La 692-a E_elsendo el la 13.10.2017 ĉe www.pola-retradio.org

– En nia hodiaŭa felietono pri Koninda Pollando ni parolas pri koralaj rifoj, la plej malnovaj en la monda historio, kiuj estis identigitaj en la plej malnova montoĉeno de la lando, la Sanktakruca Montaro (Góry Świętokrzyskie). – La kulturkronikaj informoj koncernas kongreson de eksterlandaj historiistoj okupiĝantaj pri Pollando, la dumilionan objekton bitigitan en la Nacia Biblioteko POLONA kaj specialan salonon aranĝitan en la Vroclava Muzeo por eksponi la verkon de la 15-jarcenta oraĵumista arto, kiu estas la relikvujo de s-ta Dorotea. Ĝia foto akompanas nian programinformon. – Fine ni proponas denove leterkestan renkontiĝon. – Muzike akompanas nin fragmente la kanto de Sepa Asorti de ilia jutuba filmeto pri la 102-a UK en Seulo: https://www.youtube.com/watch?v=_ruFsJEFf7E&feature=youtu.be – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Kongreso de eksterlandaj historiistoj okupiĝantaj pri Pollando
[2017-10-13]
https://pola-retradio.org/2017/10/kongreso-de-eksterlandaj-historiistoj-okupigantaj-pri-pollando/

Meze de oktobro en Krakovo okazis la tria kongreso de la eksterlandaj esplorantoj de la historio de Pollando kiun partoprenis 250 prelegantoj el 37 ŝtatoj. La 4-taga evento riĉa je lekcioj kaj diskutoj organizita de la Krakova filio de la Pola Historia Societo, la Jagelona Universitato kaj Pedagogia Universitato formis spacon por eksterlandaj kaj polaj specialistoj por interŝanĝi ideojn kaj firmigi interesiĝon pri la historio de Pollando. Laŭ historiisto de la Jagelona Universitato, prof. Krzysztof Zamorski, la historio de Pollando ne estas ĝenerale konata kaj lekciiata sed eblas konstati kreskon de interesiĝo pri la pasinteco kaj pli nova historio de Pollando.  Pruvas tion kreskanta kvanto de fremdlingvaj publikaĵoj.  Pri la historio de la Pola Respubliko kreiĝas aparte multaj publikaĵoj en la germana kaj angla lingvoj. Pri la historio de Pollando interesiĝas ankaŭ nacioj kiuj kunloĝis sur la teritorio de la Respubliko de Ambaŭ Nacioj kies kreo ligiĝas kun la Unio de Lublin el la 1569-a jaro. La gvidtemo de la kongreso estis la iama respubliko – historio, memoro, heredaĵo. La gastoj en 24 podiaj diskutoj kaj sesioj interŝanĝis opiniojn pri la fenomeno de la iama respubliko, ĝia heredaĵo, plurkultureco kaj la nacimemoro de ĝiaj loĝantoj. La aranĝon akompanis salono de la historia libro enhavanta publikaĵojn de kelkdek eldonistoj.

El la elsendo 13.10.2017. Legas Maciek – 1′ 41″

--------------------------------------------------------------------------------

Koninda Pollando_Koralaj Rifoj el la Sanktakruca Montaro
[2017-10-13]
https://pola-retradio.org/2017/10/koninda-pollando_koralaj-rifoj-el-la-sanktakruca-montaro/

Koralaj rifoj apartenas al la plej komplikaj ekosistemoj, ĝenerale konataj el malprofundaj kaj varmaj maroj. Ili estas konstruataj de koralaj kolonioj troviĝantaj en simbiozo kun unuĉelaj algoj. Tamen de dek kelkaj jaroj en la mondo daŭras esploroj pri rifoj de mezaj profundecoj, kiuj devenas el periodo inter la mezo de permio kaj fino de la frua kretaceo, kaj troviĝas en la profundo de 30 ĝis 150 metroj. La plej manovaj ĝis nun konataj ĉi-specaj rifoj devenis el triaso, do de antaŭ 240 milionoj da jaroj kaj troviĝis en Nevado en Usono. Pasintjare la esploristoj el la universitatoj el Varsovio, Katowice kaj Poznano identigis en la Sanktakruca Montaro (la suda Pollando) multe malpli novaj rifojn, kiuj datiĝas je meza devonio kaj devenas de antaŭ 390 milionoj da jaroj. Do estas je 150 milionoj da jaroj malpli novaj ol la nevadaj. Verdire ili estas konataj ekde la fino de la 19-a jarcento, sed oni longe opiniis, ke ili troviĝis en multe malpli granda profundeco. Nun polaj sciencistoj konfirmis, ke troviĝantaj tie plataj koralkolonioj estas karakterizaj por la medio de pli granda profundeco. Ili elmontris ankaŭ, ke la mezaj marprofundoj estis koloniigitaj tie de rifoj pli frue ol asertite. Riĉajn kompleksojn de plataj kaj foliformaj koralkoloniojoj sciencistoj identigis en la loko Skały apud Nowa Słupia kaj en la rokprenejo Laskowa apud Kotomłoty. Krom koralkolonioj la tieaj rifoj estis enloĝataj de sponguloj, senvertebruloj Brachiopoda kaj Crinoidea. Laŭ la esploristoj la rifo en Skały povis esti iom malpi profunda kaj ĝia akvodiafaneco ankaŭ povis esti malalta. Ne regis tie plena mallumo, sed lumo povis veni nur dekkelprocente. En tieaj akvoj povis jen kaj jen aperi trilobitoj, maraj artropodoj kun grandaj okuloj, kiujn iam oni ligis kun la adaptiĝo de la bestoj al la rabostila vivo. Nun ŝajnas, ke iliaj grandaj okuloj ligiĝis kun la adaptiĝo al la malmulta lumo. La rifo en Laskowa aspektis iom alie. Estis en ĝi pli da lumo kaj verŝajne ĝi estis pli profunda. Sur la tereno de la rokprenejo Laskowa sciencistoj jam estis trovantaj plenmarajn organismojn, kio atestas pri tio, ke temis pri tereno de malfermita maro, en kies akvoj povis vivi unuj el la plej malnovaj ŝarkoj. La koralaj rifoj estas kontruataj unuavice de koralkolonioj troviĝantaj en simbiozo kun la unuĉelaj algoj. Dank’ al algoj koralkolonioj multe pli rapide konstruas sian skeleton. La enkondukaj esploroj de francaj sciencistoj elmontris, ke koraloj sen algoj kreskas 2-3 milimetrojn dum la jaro, en la simbiozo kun algoj eĉ 20-40 milimetrojn. Tio decidas pri rapida kresko de la rifo. La apero de plataj koralkolonioj antaŭ 390 milionoj da jaroj pruvas, ke ilia simbiozo kun algoj estas tre malnova. La devoniaj koralkolonioj simile kiel la nuntempaj transkaptas sunradiojn kvazaŭ sunpaneloj, do ili devis estis plataj, por ke tio okazu efike. La Sanktakruca Montaro estas la unusola montoĉeno en Pollando troviĝanta en la centra parto de la lando, norde de Sudetoj kaj Karpatoj. Ĝia nomo deriviĝas de la relikvoj de la Sankta Kruco troviĝantaj sur Łysa Góra aŭ alinome Sankta Kruco. Temas pri la plej malnovaj montoj en Pollando de miliono da jaroj erodataj de ventoj, akvo kaj neĝo. Ili do ne imponas per sia alteco kaj la plej altaj pintoj apenaŭ superas 600 metrojn super la marnivelo. Kvankam meza turisto trovas ĉi tie multajn atrakciaĵojn sendube Sanktakruca Montaro estas vera paradizo por geologoj same profesiaj kiel amatoraj.

El la elsendo 13.10.2017. Legas Barbara – 5’13”

--------------------------------------------------------------------------------

Ĉiam pli da turistoj en Varsovio
[2017-10-17]
https://pola-retradio.org/2017/10/ciam-pli-da-turistoj-en-varsovio/

Ĉiam pli da eksterlandaj turistoj vizitas Varsovion. Sume en la nuna jaro temos pri 1,81 milionoj da gastoj, el kiuj ĉiu elspezas meze 445 dolarojn. Fine de septembro Mastercard informis, ke en la rangolisto de la mondaj celurboj Varsovio avancis je 7 lokoj kaj akiris la 65-an. En la listo estis klasifikitaj 132 urboj de la mondo laŭ la nombro de eksterlandaj turistoj kaj iliaj elspezoj. La unuan lokon konservis Bangkoko, la duan okupas Londono kaj la trian Parizo.  Ĉiam pli da eksterlandaj turistoj en la pola ĉefurbo estas tendenco notita baze de informoj el la antaŭaj jaroj. En Eŭropo Varsovio okupas la trian lokon inter 36 urboj post Bukureŝto, Lisbono kaj Sofio. Inter eksterlandanoj vizitantaj Varsovion dominas turistoj kaj ne vizitantoj venantaj oficmotive. Tial la turisma apogeo estas notata inter julio kaj septembro. Kreskanta nombro de eksterlandaj turistoj signifas iliajn kreskantajn elspezojn. En 2016 temis pri 777  milionoj da usonaj dolaroj (ĉ. 2,8 miliardoj da zlotoj). Tio estis je duona miliardo pli estis ol en la 2015-a jaro. Laŭ la prognozoj de Mastercard la elspezoj de eksterlandaj turistoj en Varsovio nunjare superos 800 milionojn da dolaroj.

El la elsendo  17.10.2017. Legas Tomek – 1’31”

--------------------------------------------------------------------------------

Ne ekzistantaj homoj
[2017-10-17]
https://pola-retradio.org/2017/10/ne-ekzistantaj-homoj/

La Monda Banko envivigis programon, kiu helpos en la identigado de personoj dank’ al la bita teknologio. Unu miliardo cent milionoj da homoj en la mondo oficiale ne ekzistas. Temas pri personoj, kiuj ne posedas persondokumenton aŭ alian oficialan dokumenton, kiu konfirmus ilian identecon. Ili loĝas unuavice en Afriko kaj Azio. Manko de dokumentoj senigas ilin je la sanserva protekto, ebleco ricevi la socian helpon, financajn servojn aŭ kleriĝon. Laŭ la Monda Banko inter personoj oficiale ne ekzistantaj pli ol unu trionon konsistigas infanoj, neniel post la naskiĝo registritaj. Tiu situacio sentiĝas unuavice en la landoj, en kiu okazas ofta truda migrado de personoj.

El la elsendo  17.10.2017. Legas Tomek – 0’48”

--------------------------------------------------------------------------------

En Pollando kreiĝas la plej granda fabriko de baterioj
[2017-10-17]
https://pola-retradio.org/2017/10/en-pollando-kreigas-la-plej-granda-fabriko-de-baterioj/

La kompanio LG Chem Vroclavo ricevis licencon por la ekonomia agado sur la tereno de speciala ekonomia subsfero Wrocław-Kobierzyce. La korea LG Chem, la filio de la konzerno LG planas elkonstrui tie fabrikon de baterioj por elektraj aŭtomobiloj. La finkonstruado estas planita por 2018. La fabriko produktos eĉ 100 mil bateriojn jare. Ĝi estos la plej granda ĉi-speca fabriko en Eŭropo, en kiu laboros 2 kaj duona mil dungitoj. Ĝiaj klientoj estos la plej grandaj aŭtomobilaj konzernoj. LG planas samtempe establi la esplorevoluigan centron.

El la elsendo  17.10.2017. Legas Milada – 0’53”

--------------------------------------------------------------------------------

Tago de batalo kontraŭ la povreco
[2017-10-17]
https://pola-retradio.org/2017/10/tago-de-batalo-kontrau-la-povreco/

Hodiaŭ pasas Internacia tago kontraŭ povreco, en Pollando solenata ekde 2010. Lige kun ĝi Eurostat publikigis donitaĵojn pri povreco en la  Eŭropa Unio. Laŭ ili evidentiĝas, ke en la lastaj jaroj la povreco en plej signifa grado malkreskis en Pollando.  En 2016 pli ol 23 procentoj de la uniaj civitanoj, t.e. 117,5 milionoj da civitanoj estis minacitaj per povreco aŭ la socia ekskludo. Kompare al la 2008 la malkresko de povreco en Pollando egalis al 8,6 procentoj, en Litovio al 5,7 kaj Rumanio al 5,4 procentoj. Ekde 2008 la minaco de povreco kreskis en Greklando je 7,5 procentoj, en Kipro je 4,4 procentoj, en Hispanio je 4,1 procentoj. En 2016 la plej granda risko de povreco kaj socia ekskludo estis en Bulgario – pli ol 40 procenta, en Rumanio – preskaŭ 39 procenta kaj en Greklando – pli ol 35 procenta. La plej malmulte minacita de provreco kaj socia ekskludo estis Ĉeĥio (pli ol 13 procentoj), Finnlando, Danlando kaj Nederlando (pli ol 16 procenta).

El la elsendo  17.10.2017. Legas Milada – 1’46”

--------------------------------------------------------------------------------

La homa lingvosentemo kaj la lingvolernado
[2017-10-17]
https://pola-retradio.org/2017/10/la-homa-lingvosentemo-kaj-la-lingvolernado/

Kun kio ligiĝas la lingvolerna talento? Kio okazas en la homa menso, kiam la unuan fojon homo aŭdas fremdlingvan vorton? Kial iuj lernas fremdajn lingvojn facile dum por aliaj tio signifas seriozan penadon? Evidentiĝas, ke tiaj faktoroj kiel impresiĝemo je la parollaŭto kaj sonalteco, familiariĝo kun la sonado de koncerna lingvo aŭ eĉ la kapablo ignori informojn sengravajn influas niajn lingvolernajn kapablojn. Laŭ ĝisnunaj esploroj de doktorino Marta Marecka el la Jagelona Universitato en Krakovo rezultas, ke komence por parkeri novajn vortojn povas gravi la kapablo rimarki ŝanĝojn en la sonlaŭto kaj sonalteco. La parolon eblas nome dividi/analizi laŭ malgrandaj sekvencoj konsiderante la ĵus menciitajn kapablojn. Kaj kvankam en nia unua/gepatra lingvo la dividado de parolo je vortoj, fonoj, silaboj ŝajnas esti afero natura, la procezo estas pli komplika. Fonoj surtavoliĝas, kion ilustras la akustika grafikaĵo de la parolo prezentiĝanta kiel sonmuro. En la gepatra lingvo ni dekomence lernis kiel rilati al ĉi tiu sonmuro, sed kiam ni lernas sonmaterialon en tute fremda por ni lingvo la parolsonoj kunfandiĝas. Laŭ la pola sciencistino laboranta pri la projekto „Individuaj kongnokapabloj kaj alproprigado de la vortprovizo de la dua lingvo”, lernante la duan lingvon en la komenco la aŭdatajn eldirojn ni dividas je malpli grandaj segmentoj uzante akustikajn indikojn. La demando estis ĉu personoj pli impresiĝemaj je la sonalto kaj sonlaŭto pli facile en la komenca fazo lernas la fremdan lingvon? La enkondukaj esploroj elmontras la ekziston de tia ligo.   Krome en la komenca etapo de la lingvolernado ofte grandan problemon kreas la reguloj de la propra, gepatra lingvo. Ni gvidas nin per ĝiaj konkretaj principoj, en kiuj ekzemple unu grupiĝo de konsonantoj estas akceptebla, familiara dum la alia ne. Dum la lernado de la fremda lingvo aperas la fenomeno de transigo, disde kiu estas iom malfacile distanciĝi. Ĝi konsistas el la prunteprenado el la gepatra lingvo de leksiko, gramatikaj konstruoj, akĉento. Aktuale la esploroj koncentriĝas pri tio kiel la kapablo ignori neesencajn  informojn,  do  la principojn de la gepatra lingvo faciligas la lernadon de nova lingvo.

El la elsendo 17.10.2017. Legas Barbara kaj Tomek – 2’59”

sc_bp_tm_Kelkaj_aspektoj_de_lingvolernado_02’59”.mp3; filename-=UTF-8”sc_bp_tm_Kelkaj aspektoj de lingvolernado_0259

--------------------------------------------------------------------------------

Interparolo kun prof. Christer Kiselman
[2017-10-17]
https://pola-retradio.org/2017/10/interparolo-kun-prof-christer-kiselman/

Nia hodiaŭa antaŭmikrofona gasto estas prof. Christer Kiselman kun kiu ni interparolas pri lia kurso – kadre de la 34-a SUS de AIS- rilatanta al formala matematika logiko, historio kaj estonteco de AIS kaj lia propra kariero en la akademio kaj ekster ĝi. El la elsendo 17.10.2017 – 13’35”

--------------------------------------------------------------------------------

E_elsendo el la 17.10.2017
[2017-10-17]
https://pola-retradio.org/2017/10/e_elsendo-el-la-17-10-2017/

Podkasto: Ludu en nova fenestro | Elŝutu

La 693-a E_elsendo el la 17.10.2017 ĉe www.pola-retradio.org

– En nia marda elsendo ni revenas al la septembra 34-a Studsesio de AIS. Nia hodiaŭa antaŭmikrofona gasto estas prof. Reinhard Fössmeier, kun kiu ni interparolas pri lia kurso rilatanta al formala matematika logiko, historio kaj estonteco de AIS kaj lia propra kariero en la akademio kaj ekster ĝi. – En la informbulteno ni parolas pri la solenata hodiaŭ Internacia tago de batalo kontraŭ povreco kaj socia ekskludo, pri pli ol unu miliardo da homoj, kiuj ne estas identigeblaj, pri la konstruata en Pollando plej granda en Eŭropo fabriko de aŭtomobilaj elektraj motoroj kaj pri kreskanta turismo en Varsovio. – Ĉi-lastan informon akompanas kanzono el 1965 pri la varŝavaj knabinoj, kiun kantas Andrzej Tomecki kaj por kiu E-tekston verkis Andrzej Pettyn. – La sciencbultena temo estas dediĉita al kelkaj aspektoj de la fremdlingva lernado kaj ĉi-rilataj esploroj en Krakovo. – La interreta foto akompananta la programinformon rilatas al la informo pri la krekanta nombro de eksterlandaj turistoj en Varsovio prezentante popularajn magnetsuvernirojn pri Varsovio kaj Pollando. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Biedermeier – Burĝa arto, alie hejma romantiko
[2017-10-20]
https://pola-retradio.org/2017/10/biedermeier-burga-arto-alie-hejma-romantiko/

Pli ol 400 objektoj tiaj kiel vestoj, mebloj kaj pentraĵoj, kiujn ŝatis la burĝaro en la unua duono de la 19-a jarcento troviĝas en la ekspozicio de la varsovia Nacia Muzeo, dediĉita al la stilo Biedermeier, difinata ankaŭ kiel la hejma romantiko. Ĝi proksimigas germanan, aŭstran arton kaj artverkojn kreiĝintajn sur la polaj teritorioj. La verkojn de Ferdinand Waldmuller, Carl Spitzweg kaj Moritz von Schwind akompanas tiujn de Jan Chrucki, Aleksander Gryglewski, Rafał Hadziewicz, Wincenty Kasprzycki kaj Marcin Zaleski. La ekspozicio konsistas el kvar partoj, kiujn dividas salonoj aranĝitaj en la stilo de la epoko. La unua parto prezentas „malgrandan stabiliĝon de solidaj burĝoj, familion, artiston, socion”, la alia estas dediĉita al la burĝaj infanoj, kiuj fariĝis grava konsumanto de kulturo kaj por kiuj estis kreataj specialaj etaj mebloj kaj ludiloj. La ceteraj ligiĝas kun loka kaj nacia identeco, vojaĝoj, kuraccela turismo kaj ripozo. La plej granda parto ekspozicias meblojn, arĝentaĵojn, ceramikaĵojn, vitraĵojn, vestojn kaj akcesoraĵojn de modo. Tiun interesan ekspozicion akompanas specialaj gvidadoj, prelegoj kaj muzeaj lecjonoj destinitaj por ĉiuj vizitantoj – infanoj, junuloj, plenkreskuloj kaj neplenlertuloj.

El la elsendo 20.10.2017. Legas  Tomek – 1’29”

--------------------------------------------------------------------------------

Historio de la manuskripto de Sinjoro Tadeo
[2017-10-20]
https://pola-retradio.org/2017/10/historio-de-la-manuskripto-de-sinjoro-tadeo/

Ĝis la 5-a de novembro en la Muzeo de Sinjoro Tadeo en Vroclavo eblas rigardi la ekspozicion pri la historio de la fama manuskripto de Adam  Mickiewicz, sekvante ŝanĝojn faritajn en ĝi fare de la aŭtoro.  Krom la manuskripto el la Nacia Instituto de Ossoliński-familio en la ekspozicio troviĝas 18 unuopaj folioj el la laborkajero kaj prespreta teksto de la epopeo. Aparte estas ekspoziciita la manuskripto de Klarigoj. Kutime ili ĉiuj troviĝas en la Pola Biblioteko en Parizo, Literatura Muzeo de Adam Mickiewicz en Varsovio, Nacia Muzeo en Krakovo kaj la Centro de la Dokumentado kaj Studumo pri la papado de Johano Paŭlo la 2-a en Romo. La ekspozicio memorigas la rolon de la verko en la pola kulturo pentranta la panoramon de la pola socio lime de la 18-a kaj 19-a jarcentoj.

El la elsendo 20.10.2017. Legas  Tomek – 0’54”

--------------------------------------------------------------------------------

Koninda polo: Helena Sparrow-Germa
[2017-10-20]
https://pola-retradio.org/2017/10/koninda-polo-helena-sparrow-germa/

Inter polinoj-mikrobiologoj la plej grandan, internacian agnoskon akiris Helena Sparrow-Germa 1891-1970). Ŝi naskiĝis en la loko Bohuslav, la iama krona urbo de la Pola Reĝolando. Ŝia patro Leopoldo estis nepo de la brita arkitekto William Sparrow, ekloĝinta en Rusio kun la tasko fari konstruiprojektojn por Petersburgo kaj Moskvo. Li edziĝis al pola noblulino   Hanna Sas-Stefański. Helena post la baza kaj mezgrada lernado en 1915 diplomitiĝis cum laude kiel kuracistino  en la universitato de la proksima Kijevo. Daŭris la milito kaj fare de la rusaj militistaj aŭtoritatoj ŝi estis direktita por kontraŭbatali epidemiojn ĉe la rusa-germana, ĉe la rusa-aŭstra frontoj. Poste  ŝi okupiĝis pri tio ĉe la pola-sovetia fronto.  En 1917 ŝi edziniĝis al Robert von Kügelgen, estona kirurgo, sed jam en la 20-aj jaroj la paro vivis separite. En 1920 Helena Sparrow forlasis Kijevon diektiĝante al Varsovio, kie ŝi eklaboris kiel adjunkto en la Centralo de la Ŝtata Epidemiologia Instituto. Ŝia unua tasko, pro kiu ŝi aparte famiĝis,  estis la kontraŭbatalado de kolero en Grodno. Post ĝia liberigo ŝi spronis profilaktajn injekciadojn kontraŭ la malsano por la tuta loĝantaro de la urbo kaj por la garnizonantaj tie militistaj trupoj. En 1922 lige kun la amasa alvenado de rifuĝintoj el Sovetunio Helena Sparrow organizis bakteriologiajn staciojn en pluraj lokoj kaj realigis propran planon de la protektaj injekciadoj kontraŭ skarlatio kaj difterio por la tuta orienta Eŭropo. Samtempe ŝi laboris pri propra injekciaĵo kontraŭ tifo kunlaborante ĉi-rilate kun la lvova laboratorio de Rudolf Weigl (la elsendo el 11.03.2016). Siajn konojn Helena Sparrow sekve profundigis kiel stipendiitino en Pasteur-Instituto en Parizo specialistiĝante pri bakteriologio kaj virusologio sub la gvido de René Legroux. Tiuperiode ŝi ligis kunlaboron kun estonta Nobelpremiito Charles Nicolle. Post la reveno al Pollando en 1925 ŝi gvidis injekciadojn en la fako pri Bakteriologio kaj Eksperimenta Medicino en la Ŝtata Higiena Instituto. En 1928 Helena Sparrow habilitiĝis en la Varsovia Universitato kaj docentiĝis en la tiea Kuracista Fakultato. Tiujare ŝi ekestris Katedron de Mikrobiologio kaj en la Ŝtata Higiena Instituto fariĝis direktoro de kompletigaj kursoj. Ŝi mem multe lekciis, verkis por pluraj fakaj periodaĵoj, aŭtoris studlibron pri bakteriologio de kontaĝaj malsanoj. Ŝi laboris ankaŭ en la Komitato por la Socia Medicino de la varsovia urbodomo. Dank’ al la stipendio de la Ligo de Nacioj Helena Sparrow faris laŭvican specializon en Francio. En Pasteur-Instituto en Lille ŝi gvidis esplorojn kun Albert Calmette kaj Camille Guérin alkondukontaj al injekciaĵo BCG kontraŭ ftizo. En 1933 laŭ invito de profesoro Charles Nicolle kaj dank’ al stipendio de Pasteur-Instituto en Tunizo ŝi forveturis tien fariĝante unu el la plej gravaj figuroj en la plurnacia sciencista kolektivo de la fama Nobelpremiito. Ŝi estis tie estro de la laboratorio kaj sekve estro de unu el la fakoj de la Instituo. En 1939 ŝi prilaboris kun Paul Durand sian propran originalan injekciaĵon imunoefikan rilate la tifon, konatan kiel injekciaĵo Sparrow-Durand. Ĝian efikecon  ŝi ekzamenis dum siaj sciencaj vojaĝoj al Meksiko, kie ŝi faris ankaŭ esplorojn pri meksika tifo kaj en Gvatemalo. En la 30-aj jaroj en Tunizio ŝi edziniĝis al Philip Germa, inĝenierio pri agronomio, pioniro de novaj kultivadoj en Magrebo. Ŝi prenis ankaŭ la francan civitanecon. Dum la 2-a mondmilito Helena Sparrow-Germa restis en Tunizo kaj dum la germana-itala okupacio de Tunzio ŝia laboratorio servis por centoj da polaj soldatoj-rifuĝintoj de la truda militservo en la germanaj trupoj, por membroj de la franca rezistomovado kaj rifuĝintoj el Francio. Post la milito Helena Sparrow-Germa dediĉis sin al la problemaro ligita kun BCG-injekciado, produktutado de la injekciaĵo kaj ŝi organizis injekciprogramon kontraŭ ftizo kaj tifo. Scienca aŭtoritateco de Helena Sparrow-Germa logis multajn usonajn kaj britajn esploristoj, kiuj lernis en ŝia centro. Laŭ komisio de UN-o ŝi faris en Etiopio kompeksajn epidemiologiajn esplorojn elmontrante, ke la tieaj arbaroj favoras la disvastiĝadon de la bacilo de febris recurrens kaj prezentis preventajn rimedojn. En 1962 ŝi forveturis al Bastia, Korsiko sekvante sian francan edzon. Ŝi ne plu laboris tie scienca pro sia sanstato, sed daŭre publikigadis siajn disrtaĵojn. Entute ŝi aŭtoris pli ol 100 artikolojn pri mikrobiologio kaj eksperimenta medicino. Ŝi estis membro de multaj renomaj sciencaj societoj, kunlaboris ankaŭ kun la polaj. La unuan premion ŝi ricevis en 1922 de la Medicina Akademio en Krakovo, ŝi estis distingita per la medalo Vermeil kaj multaj aliaj francaj kaj tuneziaj distingoj. Profesoro Robert Debré, fama franca pediatro okupiĝanta pri la kontaĝaj malsanoj de infanoj,  kun kiu ŝi amikiĝis ĝis la vivofino skribis pri ŝi postmorte – „Tiel pasis la vivo de ĉi tiu eksterordinara virino, kiu famiĝis pro sia inteligenteco, konoj kaj sciencaj malkovroj, kaj kiu krome estis persono kun ĉarma vivstilo”.

El la elsendo 20.10.2017. Legas Barbara – 7’32”

--------------------------------------------------------------------------------

E_elsendo el la 20.10.2017
[2017-10-20]
https://pola-retradio.org/2017/10/e_elsendo-el-la-20-10-2017/

Podkasto: Ludu en nova fenestro | Elŝutu

La 694-a E_elsendo el la 20.10.2017 ĉe www.pola-retradio.org

– En nia vendreda elsendo ni prezentas laŭvican felietonon el la ciklo Koninda Polo. Ĉi-foje temas pri polino, elstara mikrobiologo Helena Sparrow-Germa, kies vivpasio estis kontraŭbatalado de kontaĝaj malsanoj. Pri tio ŝi science kaj praktike laboris en diversaj landoj. – En la kulturkronika bulteno ni informas pri la interesaj ekspozicioj en Varsovio kaj en Vroclavo. La unua koncernas la prezenton de la t.n. burĝstila arto, hejma romantiko, alivorte Biedermeier en la ĉefurba Nacia Muzeo, la alia ekspozicio pri la manuskripto de „Sinjororo Tadeo” estas ĝis la 5-a de novembro rigardebla en la vroclava Muzeo de Sinjoro Tadeo. – La E-komunumaj informoj koncernas la portalon tekstaro.com , la alia rilatas al la nunjaraj gajnintoj de la Biblioteka Apogo Bachrich. Ni raportas krome pri la 11-a Kongreso de Esperanto de la brazila ŝtato San Paulo. Dum ĝi kantis Dirce Sales. Ni ankaŭ povas ĝui en la programo ŝian kanton „Neatendite” – En nia hodiaŭa programo ni memorigas krome la kanton de Thierry Faverial „Sopiro” el lia KD „La ŝosoj de l’utopi’”. – La interreta foto akompananta la programinformon rilatas al la informo pri la daŭranta en Varsovio ekspozicio pri arto en Biedermeier-stilo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Vundogluaĵo
[2017-10-24]
https://pola-retradio.org/2017/10/vundogluajo/

Sciencistoj el la Sidneja Universitato, el Harvard Universtato  kaj la Nord-orienta Universitato kreis specialan gluaĵon, kiu rapidigas la cikatriĝadon de vundoj. La gluaĵo kun la nomo MeTro plenumas ĉiujn sekureckriteriojn, ĝi estas elasta, netoksa kaj biofavora. La ĝis nun ekzistantaj preparaĵoj ne plenumis samtempe ĉiujn ĉi kriteriojn. Laŭ sciencistoj la inventita de ili gluaĵo povas savi multajn ekzistojn, ĉar ĝi taŭgas por fermi vastiĝantajn vundojn en histoj de tiaj organoj  kiel pulmoj, koro, angioj. La gluaĵo baziĝas sur du malmultekostaj kaj facile akireblaj substancoj. Temas pri tanina acido kaj etilena glikolo, kiuj miksitaj en ĝusta proporco kreas gluaĵon, kiu kapablas kunligi histojn malgraŭ ĉeesto de sango au muko en la vundo. Kio gravas la ligitajn histojn eblas facile malligi, kaze de korektoneceso aŭ denova operacio. La ekzamenadoj baze de animaloj alportis bonajn rezultojn. La gluaĵo dum kelkaj minutoj povas ĉesigi la sangadon de organoj. La tanina acido efikas kontraŭbakterie kaj kontraŭinflame kaj limigas la impresiĝemon de nervofinaĵoj. Etilena glikolo estas sintezita substanco ofte aplikata en kosmetikaj kaj medicinaj procedoj, ebliganta kunkudri ŝiritajn nervofibrojn.

El la elsendo 24.10.2017. Legas Tomek – 1’38”

sc_bp_tm_Organgluajo_01’38”.mp3; filename-=UTF-8”sc_bp_tm_Organgluajo_0138

--------------------------------------------------------------------------------

Kreskas la aĝo de la uniaj civitanoj
[2017-10-24]
https://pola-retradio.org/2017/10/kreskas-la-ago-de-la-uniaj-civitanoj/

Laŭ la donitaĵoj de Eurostat dum la lastaj dek jaroj la nombro de senjoroj en la uniaj landoj kreskis je 7 milionoj. En 2016 temis pri 27 milionoj 300 mil personoj, kiuj superis la 80-an vivojaron, kio signifas, ke ĉiu 20-a loĝanto de la unio havis almenaŭ 80 jarojn. En plimulto temis pri virinoj. Laŭ statistikaĵoj oni vivas pli longe en la sudo de Eŭropo, do en tiaj landoj kiel Italio, Greko, Hispanio, Portugalio.  Similan fenomenon oni notas ankaŭ en la riĉa Germanio. La plej malmultaj 80-jaruloj vivas en Irlando, Slovakio, Kipro, Luksemburgio, Ĉeĥio, Pollando kaj Malto. Personoj 80-jaraĝaj fartas ĉiam pli bone kaj prognozoj pri la vivodaŭro post la 80-a vivojaro kreskas. Laŭ la donitaĵoj el 2015 la plej longa vivo post la 80-a vivojaro estis prognozita en Francio (10,5 jaroj), en Hispanio (9,9 jaroj), Luksemburgio (9,8 jaroj), Italio kaj Finnlando (9,5 jaroj).

El la elsendo  24.10.2017. Legas Maciek – 1’15”

/wp-content/uploads/2017/10/w_mj_La_unia_logantaro_maljunigas_0115.mp3-filename-UTF-8w_mj_La-unia-logantaro-maljunigas_0127152727.mp3 [/audio

--------------------------------------------------------------------------------

Polaj sanaj nutraĵoj ŝatataj en Pollando kaj ekster ĝi
[2017-10-24]
https://pola-retradio.org/2017/10/polaj-sanaj-nutrajoj-satataj-en-pollando-kaj-ekster-gi/

Poloj en ĉiam pli signifa grado elektas polajn konsumproduktojn – laktaĵojn, viandon, legomojn, fruktojn kaj bakaĵojn. Kiel rezultas el la pasintjara esplorado por la bezonoj de la projekto „Konsumanto 2016” eĉ 73 procentoj de poloj preferas la landajn produktojn kaj pli ol la duono pretas pagi pli por la pola produkto. Por plimulto de la polaj konsumantoj (66 procentoj) la pola produkto signifas produkton faritan en Pollando dank’ al la landa kapitalo. Aliflanke produkto farita en Pollando, sed kun la partopreno de la eksterlanda kapitalo estas rekonita pola nur de 8 procentoj de la konsumantoj. La polaj nutraĵoj ĝuas ĉiam pli grandan popularecon ne nur sur la landa, sed ankaŭ eksterlanda merkatoj. Pasintjare Pollando eksportis al. la Eŭropa Unio nutraĵojn kun la valoro de pli ol 24,1 miliardoj da zlotoj. Temas unuavice pri lakto kaj laktoelfaraĵoj kaj pri viando. Pasintjare la vendo de la kortbirdaro grandiĝis je 20 procentoj, kaj en la unua duono de la 2017 je pliaj 9 procentoj. Pollando estas ankaŭ grava importanto de pomoj. Inter tri unuaj landoj aĉetantaj polan kortbirdan viandon troviĝas Germanio, Britio kaj Francio. Tiuj landoj sume aĉetas preskaŭ unu trionon de la polaj kortbirdaj produktoj. Sekvas Nederlando, Ĉeĥio, Slovakio, Hongkongo kaj Hungario.

El la elsendo  24.10.2017. Legas Milada – 2’03”

--------------------------------------------------------------------------------

Malkomfortiga efiko de la tempoŝanĝoj
[2017-10-24]
https://pola-retradio.org/2017/10/malkomfortiga-efiko-de-la-temposangoj/

La tempoŝanĝo ne endanĝerigas la sanon, kvankam ĉe parto de homoj kaŭzas senton de malkomforto. Do anstataŭ du fojojn jare ŝanĝi siajn tagnoktajn, te. diurnajn ciklojn preferinde estus adapatiĝi al tio, kio okazas ekstere. Rezignon pri la ŝanĝo de la tempo je la somera kaj vintra premisas la leĝprojekto de la pola reganta partio proponanta, ke ekde la 1-a de oktobro 2018 dum la tuta jaro validu la somera tempo. Tiun intencon subtenas profesorino Elżbieta Pyza el Instituto pri Zoologio kaj Biomedicinaj Esploroj de la Jagelona Universitato. Ŝiaopinie estus preferinde, se homoj dum la tuta tempo povus vivi konforme al la indikoj de sia interna horloĝo, sinkronigita kun la tagnoktaj ŝanĝoj, kiuj regas en la ekstera medio. La grado, en kiu ĉiun duonan jaron,  ni sentas konsekvencojn de la tempoŝanĝo rezultas el la homa impresiĝemo je tiuj ŝanĝoj, kiu ĉe unuj estas pli granda,  ĉe la aliaj malpli. La mekanismo de la tagnokta horloĝo reguligas la vivritmon de organismo, sed ĝi ankaŭ devas adaptiĝi al la eksteraj kondiĉoj. Tial tempoŝanĝoj havas konsekvencojn,  alkondukante al malharmonio inter tio, kio okazas ekstere kaj indikoj de la interna horloĝo de la homo. Plej draste tio manifestiĝas dum la interkontinentaj vojaĝoj. Verdire la tempoŝanĝo je unu horo ne kaŭzas same drastajn konsekvencojn, unuavice manifestiĝante kiel dormoproblemoj.  Tio ne aparte rilatas al homoj plene sanaj, sed estas malfavora por homoj frontantaj problemojn kun dormo aŭ havantaj perturbitan tagnoktan ritmon. Kiam ili malbone dormas nokte kreskas ilia sangopremo, pulsoritmo kaj sukernivelo, kio grandigas riskon de diversaj malsanoj. La diferencon inter la vintra kaj somera tempo oni aplikas en ĉirkaŭ 70 landoj de la mondo. Ĝi validas en ĉiuj eŭropaj landoj ekskluzive de Islando kaj Belorusio. Rusio ekde 1914 enkondukis por konstante la vintran tempon. En Pollando la tempoŝanĝo validis en la intermilita periodo, en la jaroj 1946-1949 kaj 1957-1964. Ĝis nun la devo de la tempoŝanĝoj validas ekde 1977.

El la elsendo 24.10.2017. Legas Tomek – 2’44”

sc_bp_tm_Ne_nur_malkomfortiga_efiko_de_temposango_02’44”.mp3; filename-=UTF-8”sc_bp_tm_Ne nur malkomfortiga efiko de temposango_0244

--------------------------------------------------------------------------------

Intervjuo kun Suso Moinhos
[2017-10-24]
https://pola-retradio.org/2017/10/intervjuo-kun-suso-moinhos/

Nia antaŭmikrofona gasto estas la renkontita dum la lasta Interlingvistika Sesio en Poznano kaj Arkones, Suso Moinhos el Hispanio . Ni interparolas pri lia finverko de la finiĝinta trijara studado kaj la plej lastaj literaturaj planoj kaj efektivigaĵoj, kiel lia tradukkontribuo al plurlingva eldono de „Pergameno Vindel”. El la elsendo 24.10.2017 – 9’13”

--------------------------------------------------------------------------------

E_elsendo el la 24.10.2017
[2017-10-24]
https://pola-retradio.org/2017/10/e_elsendo-el-la-24-10-2017/

Podkasto: Ludu en nova fenestro | Elŝutu

La 695-a E_elsendo el la 24.10.2017 ĉe www.pola-retradio.org

– Nia antaŭmikrofona gasto estas la renkontita dum la lasta Interlingvistika Sesio en Poznano kaj Arkones, Suso Moinhos el Hispanio. Ni interparolas pri lia finverko de la finiĝinta trijara studado kaj la plej lastaj literaturaj planoj kaj efektivigaĵoj, kiel lia tradukkontribuo al plurlingva eldono de „Pergameno Vindel”. – La komencaj aktualaĵoj rilatas al la populareco de polaj nutraĵoj lande kaj eksterlande kaj pri la kreskanta aĝo de la eŭropuniaj civitanoj. – En la scienca bulteno ni informas pri ne nur malkomfortiga efiko de la vintra kaj somera tempoŝanĝoj kaj pri gluaĵo revoluciiganta operaciojn ĉe tiaj organoj kiel pulmoj, koro, angioj. – Muzike ni memorigas fragmente la kanton de KTP „Ĉe la fonto de Gandesa” el ĝia CD „Kaj tiel plu” eldonita de Vinilkosmo. – La interreta foto akompananta la programinformon rilatas al la interparolo kun Suso Moinhos kaj prezentas pergamenon Vindel kun 7 mezepokaj galegaj-portugalaj poemoj, kiuj estas aperontaj en plurlingvaj tradukoj, inkluzive de Esperanto. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Interparolo kun nia aŭskultantino, Neĝeto
[2017-10-27]
https://pola-retradio.org/2017/10/interparolo-kun-nia-auskultantino-negeto/

Ĉi-semajne ni proponas  sondokumentan renkontiĝon – reference al la Seula UK – kun la malnova ĉina aŭskultantino de nia programo, Neĝeto . Ŝi rakontas pri tio, kiel gravis en ŝia e-ista vivo la elsendoj de la E-Redakcio de Pola Radio kaj pri sia nuna laboro. El la elsendo 27.10.2017 – 7’07”

--------------------------------------------------------------------------------

E_elsendo el la 27.10.2017
[2017-10-27]
https://pola-retradio.org/2017/10/e_elsendo-el-la-27-10-2017/

Podkasto: Ludu en nova fenestro | Elŝutu

La 696-a E_elsendo el la 27.10.2017 ĉe www.pola-retradio.org

– Tradicie vendrede aŭdiĝas niaj Leterkestoj. Ĉi-semajne ni proponas tiuloke sondokumentan renkontiĝon – reference al la Seula UK – kun la malnova ĉina aŭskultantino de nia programo, Neĝeto. Ŝi rakontas pri tio, kiel gravis en ŝia e-ista vivo niaj elsendoj kaj pri sia nuna laboro. – La komencaj kulturkronikaj informoj rilatas al la daŭranta en Krakovo Internacia Librofoiro kaj al la pola animita filmo „Via Vincent”, kiu kun kvar aliaj filmoj estis nomumita por la Eŭropa Filmpremio – Nia felietono pri koninda Pollado kondukas nin al la loko Wąchock kaj la tiea cisterciana klostro, unu el la plej gravaj objektoj ĉe la eŭropaj Cisterciana Itinero kaj Romia Itinero. – Muzike ni memorigas fragmente la kanton „Bileto al la lun’” de Persone, kiu devenas el ĝia KD „Sed estas ne” eldonita de Vinilkosmo. – La interreta foto akompananta la programinformon prezentas la polan aglon super la portalo en Wąchock. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Via Vincent
[2017-10-27]
https://pola-retradio.org/2017/10/via-vincent/

La Eŭropa Filmakademio prezentis liston de animaĵoj nomumitaj por la Eŭropa Filmpremio. Inter kvar titoloj troviĝas la pola filmo „Via Vincent”, la unua en la filmhistorio beletra filmo kreita laŭ pentrista tekniko, reĝisorita de Dotota Kobiela kaj Hugh Welchman. Por la filmo estis uzitaj 65 mil bildoj, pentritaj de 125 pentristoj – 65 el Pollando kaj 60 el eksterlando. La filmon kunkreis pentristoj de 15 naciecoj, kiuj neniam kune kunsidis. Dank’ al kunigo de la biloj kreiĝis vigla, beletra filmo prezetanta la pentroarton de van Gogh postmorte agnoskita patro de la moderna arto. La filmintrigo okazas unu jaron post la morto de la artisto. Ĝia ĉefmotivo estas letero de Vincent al la frato, Theo van Gogh neniam sendita. La tasko de la filo de la leterportisto amikiĝinta kun Vicent estas liveri ĝin al la frato de la pentristo. La nunjara 30-a eldono de la eŭropaj filmpremioj okazos la 9-an de decembro en Berlino. Krom „Via Vincent” en la kategorio de la animitaj filmoj nomumitaj estis  „Ethel and Ernest” de Roger Mainwood, „Louise by the Shore” de Jean-François Laguionie,  „Zombillenium” de Arthur de Pins kaj Alexis Ducord.

El la elsendo 27.10.2017. Legas  Milada – 1’44”

--------------------------------------------------------------------------------

Francio honora gasto de la Librofoiro en Krakovo
[2017-10-27]
https://pola-retradio.org/2017/10/francio-honora-gasto-de-la-librofoiro-en-krakovo/

„Mi legas kaj fariĝas libera”, tiu ĉi ĉitaĵo el la portugala verkisto Fernando Pessoi estas la moto de la 21-a Internacia Librofoiro en Krakovo komenciĝinta lastĵaude. Ĝia honora gasto estas Francio. Por la foiro venis 700 ekspoziciantoj el pli ol 20 landoj, inkluzive de Aŭstrio, Bulgario, Hispanio, Germanio, Rusio kaj Hungario. La 20-an fojon estos enmanigita la premio „Goncourt-listo: pola elekto” inaŭgurita de la krakova Franca Instituto, kiun atribuas studentoj de la franca filologio el la polaj universitatoj. Dum la foiro sian  prapremieron  havos la plej nova libro de Zygmunt Miłoszewski kaj tradukita en la polan populara en Kanado  libro de Arllette Cousture „Infanoj el aliaj landoj”, pri familio elmigrinta el Krakovo kaj instaliĝinta en Kanado. Ekde sabato sur la tereno Expo Kraków funkcios speciala Aŭtora Sfero, en kiu eblos ricevi aŭtografojn de popularaj kreantoj kaj fari kun ili memorfoton. La trian fojon al la foiro akompanas Bildstria Salono, funkcias Salono de la Infana kaj Junuara Libro kaj Infana Metisfero por plej junaj vizitantoj de la foiro. Siajn apartajn salonojn havas religiaj eldonantoj kaj eldonantoj de akademiaj kaj sciencaj libroj.

El la elsendo 27.10.2017. Legas  Milada – 1’46”

--------------------------------------------------------------------------------

Wąchock – La cisterciana klostro en Wąchock
[2017-10-27]
https://pola-retradio.org/2017/10/wachock-la-cisterciana-klostro-en-wachock/

Hodiaŭ ni volas konduki vin gesinjoroj por mallonga vizito al la loko Wąchock, kie troviĝas unu el la plej malnovaj cistercinaj abatejoj en la regiono, kies ĉefa urbo estas Krakovo. Ĝi cetere estas la plej bone konserviĝinta romanika sanktejo en Pollando. Simile kiel klostroj el la komenca regoperiodo de reĝo Kazimiro la 2-a Justulo (la 12-a jarcento) ĝi rekte deriviĝis el la burgonja abatejo en Morimond, de kie venis la monakoj.  En 1275 la princo de Sandomierz, Boleslao la Hontema permesis al la monakoj organizi proksime de la klostro setlejon.  Ĝi baldaŭ fariĝis la administra centro por vastaj terenoj, kiujn monakoj mem senarbigis kaj disponigis al venantaj setliĝantoj. Meze de la 13- jarcento kreiĝis tie ŝtona preĝejo kaj brika abatejo imitanta la arkitekturon de Toskanio pro la influoj de la venigita ĉi tien monaka konstrumajstro Simon, kies gravuita signo konserviĝis ĉe unu el la konstruŝtonoj. Wąchock gravis ne sole kiel la klostrosidejo, sed ankaŭ transitloko por vojaĝantoj el la malnova pola ĉefurbo Gniezno al la klostro sur la Sankta Kruco, kaj eĉ pli for al Rusio. Dank’ al la klopodoj de la monakoj meze de la 15-a jarcento Wąchock ricevis la urborajtojn. La ekonomia funkciado de la klostro estis bazita sur la elfarado de nutro-agrikulturaj produktoj. La monakoj famis ankaŭ pro siaj laboroj ligitaj kun la minado kaj metalalifarado. Malgraŭ dufojaj atakoj de tataroj la cistercianoj ĉiufoje kapablis la konstruaĵojn relevi. Ilian prosperon en Wąchock ĉesigis nur la malfondo de la klostro en 1819 fare de la rusa aneksinto kaj forpelo de la monakoj. La forlasita klostra komplekso estis lasita senzorge. La preĝejon transprenis la loka paroĥo, en la iama klostro instaliĝis Minidustria Oficejo.  Nur en 1951 cistercianoj povis reveni al Wąchock entrepreninte tuj la rekonstruon de la loko konforme al ĝia origina, religia celo. En la klostra komplekso el la 13-a jarcento konserviĝinta ĝis hodiaŭ aparte distingiĝas preĝejo el la unua duono de la 13-a jarcento konstruita el brunruĝaj kaj grizflavaj ŝtonbrikoj aranĝitaj je karakterizaj zonoj. Temas pri tipa, trinava baziliko konstruita sur la plano de la kruco. En la orienta kaj suda aloj de la klostro bonge konserviĝis unikaj romanikaj kaj gotikaj internoj de la monakaj kunsidejo, kunvenejo kaj manĝejo, kiuj ĉirkaŭas la subtegmentan preĝopromejenon kaj internan klostran ĝardenon.  En la 15-a jarcento la preĝejo estis alikonstruita en la gotika stilo. En la sekva jarcento aldoniĝis abata palaco. En la 40-aj jaroj de la 17-a jarcento la klostro estis alikonstruita en baroka stilo kaj en ĝia okicidenta alo aldoniĝis du angulaj defendoturoj inter kiuj estis levita la alta turo, tiel nomata Rakoczy-turo. La cisterciana abatejo en Wąchock ne estas hodiaŭ sole la kultoloko kaj loko de la cisterciana laboro.  Ĝi disponigas al la vizitantoj la eblecon sub la gvido de ĉiĉerono viziti la tutan klostran komplekson. Ekde 2011 la abatejo servas ankaŭ kiel mastro de koncertoj kaj internaciaj muzikfestivaloj „Muziko en la abatejo – Bach ĉe la cistercianoj”, kies elstaran akustikan fonon formas la  apudklostra preĝejo. La kunorganizanto de la koncertoj estas la kunlaboranta kun la cisterciana abatejo Fondaĵo favoranta la kulturon „Magna Res”.

El la elsendo 27.10.2017. Legas Barbara – 4’56”

--------------------------------------------------------------------------------

Tai Chi kun rekapabliga efiko
[2017-10-31]
https://pola-retradio.org/2017/10/tai-chi-kun-rekapabliga-efiko/

Tai Chi povas evidentiĝi helpa kiel metodo de rekapabligado ĉe pacientoj, kiuj ne volas praktiki tradiciajn ekzercojn. Pri la valoro de Tai Chi en la kardiologia rekapabligado konvinkas sciencistoj el Bostono. Ili donis la atenton al la fakto, ke pli ol 60 procentoj de pacientoj pro diversaj motivoj rifuzas tradician fizikekzercan rekapabligadon. Multaj asertas, ke ĝi estas malagrabla, tro malfacila, rekte neplenumebla en ilia sanstato. Tial sciencistoj konkludis, ke Tai Chi povas esti bona solvo ĝuste por tiuj pacientoj, ĉar ĝi komenciĝas senstreĉe kaj malrapide. Laŭ la gvidanta la esplorojn prof-ino Elena Salmoirago-Blotcher,  kiam paciento fariĝas pli memfida eblas ŝanĝi la moviĝoritmon kaj grandigi ĝian intensecon. La projekton partoprenis 29 neaktivaj fizike personoj havantaj meze 68 jarojn, en plimulto suferintaj koratakon aŭ operacion de angioj. Ĉiuj malaprobis tradician rekapabligadon ankaŭ pro aliaj riskofaktoroj kiel la fumado, diabeto, alta kolesterolo, obezeco. Sciencistoj adaptis por ili la pli frue prilaboritan ekzercosesion baze de Tai Chi adresitan al pacientoj kun pulmomalsanoj kaj kora subfunkcio. Parto de ili partoprenis la 12-semajnan programon kun 24 okupoj, parto programon 24-semajnan kun 52 okupoj. Evidentiĝis, ke ĉiuj ĉi okupoj estis sekuraj kaj ne kaŭzis nedezirindajn sekvojn krom ioma muskoldoloro komence de la trejnado. La pacientoj mem ŝatis kaj pretis rekomendi ilin al siaj konatoj. Kvankam laŭ prof-ino Salmoirago-Blotcher sole Tai Chi ne anstataŭigos aliajn elementojn de la tradicia kardiologia rekapabligado, kiel kleriĝo pri riskofaktoroj, dieto, medikamentoj ĝi povas fariĝi ponto al rekapabligado fizike pli intensa.

El la elsendo 31.10.2017. Legas Tomek kaj Barbara – 2’12”

sc_tm_bp_Tai_Chi_kiel_terapia_gimnastiko_02’12”.mp3; filename-=UTF-8”sc_tm_bp_Tai Chi kiel terapia gimnastiko_0212

--------------------------------------------------------------------------------

Centro por Esploro kaj Praktiko en Kultura Kontinueco
[2017-10-31]
https://pola-retradio.org/2017/10/centro-por-esploro-kaj-praktiko-en-kultura-kontinueco/

En la Varsovia Unversitato kreiĝis la internacia esplorcentro, kiu okupiĝas pri revivigo de endanĝerigitaj lingvoj. Centro por Esploro kaj Praktiko de Kultura Kontinueco kunlaboras kun universitatoj en Londono, Leinden, Groningen kaj MaxPlanck-Instituto en Jeno. Ĝi kreiĝis en la fakultato „Artes Liberales”, kie de jaroj la kolektivo de doktorino Justuna Olko gvidas interbranĉajn projektojn pri kultura perado inter Eŭropo kaj Ameriko kaj reviviĝado de lingvoj minacitaj de formorto. La esplorojn partoprenas ne nur sciencistoj el diversaj centroj en la tuta mondo, sed ankaŭ indiĝenaj uzanoj de la endanĝerigitaj lingvoj. En Pollando temas pri reprezentantoj de la vilamovica lingvo, lingvo de karpatiaj montaranoj (ŭemka) kaj la kaŝuba. La centro kunlaboras eksterlande kun loĝantoj de Man-insulo, Guernsey, Eŭskio, kun sameoj en Finnlando kaj Norvegio kaj kun parolantoj de la azteka lingvo en Meksiko. La sciencaj projektoj fruktas per praktikaj strategioj kaj materialoj ligitaj kun lingorevivigo. Krom lernolibroj, vortaroj, popularsciencaj libroj kaj aliaj helpmaterialoj sciencistoj gvidas rendevuojn kaj laborrenkontojn  dum someraj kaj regionaj lernejoj. Ili substenas lokajn iniciatojn servantajn al konservo de la kultura kaj lingva aparteco de loĝantoj de koncernaj regionoj.  Ne laste ili kunorganizas artajn kaj popular-sciencajn eventojn. Jam en novembro la nova centro organizos eŭropan konferencon dediĉitan al la azteka lingvo en Meksiko kaj laborrenkontojn kaj internacian konferencon „Engaĝita humanismo”, kiu estos ligita kun revivigado de lingvoj minacitaj.

El la elsendo  31.10.2017. Legas Maciek kaj Barbara – 1’57”

--------------------------------------------------------------------------------

La plej bonaj demorafiaj donitaĵoj post 2010
[2017-10-31]
https://pola-retradio.org/2017/10/la-plej-bonaj-demorafiaj-donitajoj-post-2010/

En la unuaj tri jarkvaronoj de 2017 naskiĝis 306 mil infanoj, je 19 mil pli (kresko 6-procenta) ol en la analogaj periodoj de la 6 antaŭaj jaroj. Se tiu naskodinamiko konserviĝos tio signifas,  ke entute nunjare enmondiĝos 407 mil suĉinfanoj, kio estos la plej bona rezulto ekde 7 lastaj  jaroj. Laŭ ekspertoj signifagrade kontribuas al tio la registara porfamila programo Familo 500+, sed krome signifan rolon havas la reguloj ligitaj kun la propatriniĝa forpermeso kaj t.n granda familia ĉarto, krome la milzlota monhelpo por ĉiu naskiĝinta infano. La kresko de la naskiĝoj rezultas ankaŭ el la decido de tridekkelkjaraĝaj virinoj,  kiuj prokrastis la decidon naski la infanon pro sia edukiĝado aŭ profesia kariero. Temas ĉi-rilate pri multaj virinoj el la jarala apogeo 1979-1984. Ili konscias, ke baldaŭ ili superos la 40-an vivojaron kaj estos malpli facile iĝi patrino pro biologiaj konsideroj. Multaj el ili do alprenas nun decidon pri sia dua aŭ tria infano. Kvankam la nombro de la enmondiĝantaj infanoj kreskis en Pollanso daŭre ili estas tro malmultaj por superi la demografian krizon. De pli ol 20 jaroj la nombro de la naskiĝoj ne garantias rektan generacisekvadon. Laŭ la Ĉafa Statistika Oficejo la infanposeda indico de virinoj en Pollando en 2016 egalis al 1,36. La favora situacio aperos nur tiam, kiam je 100 virinoj en la genera perido kalkuliĝos 210-215 infanoj.

El la elsendo  31.10.2017. Legas Milada kaj Barbara – 2’12” /wp-content/uploads/2017/11/w_msz_bp_Demografia_situacio_0212.mp3-filename-UTF-8w_msz_bp_Demografia-situacio_0227122727.mp3

--------------------------------------------------------------------------------

E_elsendo el la 31.10.2017
[2017-10-31]
https://pola-retradio.org/2017/10/e_elsendo-el-la-31-10-2017/

Podkasto: Ludu en nova fenestro | Elŝutu

La 697-a E_elsendo el la 31.10.2017 ĉe www.pola-retradio.org

– Hodiaŭ ni denove proponas renkontiĝon kun la romano „Quo Vadis” de Henryk Sienkiewicz en la E-traduko de Lidia Zamenhof. Ĉi-foje temas pri ĝia 60-a fragmento. – La komencaj aktualaĵoj informas pri tre bonaj demografiaj donitaĵoj lastatempe notitaj en Pollando kaj pri la nova centro de la Varsovia Universitato dediĉita al esploroj kaj projektoj ligitaj kun la endanĝerigitaj lingvoj. – Pri la saniga efiko de Tai Chi en la rekapabligado de malsanuloj suferintaj korproblemojn traktas nia sciencbultena temo. – La interreta foto akompananta la programinformon prezentas bildon atestantan pri populariĝo de Tai Chi ankaŭ en Pollando. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Interparolo kun Przemysław Wierzbowski (novembro, 2017)
[2017-11-03]
https://pola-retradio.org/2017/11/interparolo-kun-przemyslaw-wierzbowski-novembro-2017/

Hodiaŭ ni referencas al nia lasta interparolo kun la prezidanto de la Bialistoka E-Societo, Przemysław Wierzbowski . Ni koncentriĝas pri kelkaj postsomeraj eventoj kaj planata renkontiĝo meze de decembro 2017 i.a. por sumigi la solenadojn de Zamenhof-Jaro solenata sub la aŭspicio de Unesko

El la elsendo 03.11.2017 – 5’58”

--------------------------------------------------------------------------------

Bitigitaj lignaj preĝejoj de Cieszyn-regiono
[2017-11-03]
https://pola-retradio.org/2017/11/bitigitaj-lignaj-pregejoj-de-cieszyn-regiono/

Dank’ al la virtualaj ekskursoj eblas konatiĝi interrete kun 22 lignaj rom-katolikaj preĝejoj situantaj ĉe la pola kaj ĉeĥa flakoj de Cieszyn-Silezio. Dank’ al tio  ĉiu internaŭto povos rigardi iliajn internojn kaj informiĝi pri ili en la lingvoj pola, ĉeĥa kaj angla. Entute temas pri 360 paĝoj. La fotoj pri la internoj de la  lignaj sanktejoj de Cieszyn-Silezio  estas komuna entrepreno de la Muzeo de Cieszyn-Silezio kaj Muzeo en la ĉeĥa Cieszyn. La Muzeo de Cieszyn-Silezio estas  la plej malnova regiona muzea Centro en Pollando. Establis ĝin pastro Leopold Szersznik.

El la elsendo 03.11.2017. Legas  Maciek – 0’52”

--------------------------------------------------------------------------------

Łódź (Lodzo) – urbo de filmo
[2017-11-03]
https://pola-retradio.org/2017/11/lodz-lodzo-urbo-de-filmo/

Lodzo, kiel unu el 64 urboj reprezentantaj 44 landojn ektroviĝis en la Reto de kreaj urboj de Unesko, akirinte la titolon Urbo de Filmo. Tiel ĝi aliĝis al la prestiĝa grupo de urboj jam havantaj tiun ĉi titolon, kiel Romo, Sidnejo aŭ Bradford. Samtempe kun Lodzo estis al ĝi kalkulitaj Bristolo, Yamagata, Qingdao, Terassa. Entute la Reto de kreaj Unesko-urbo enhavas jam 180 urbojn distingitaj en diversaj branĉoj,  kiel artmetio kaj popolarto, amaskomunikila arto, dizajno, gastronomio, literaturo, muziko kaj filmo. En la pola motivdokumento troviĝas informoj pri kvar lodzaj altlernejoj pretigantaj al la laboro en ĉiuj ŝlosilaj sferoj ligitaj kun la filmkreado, pri la organizataj tie filmfestivaloj, pri la lodzaj subjektoj okupiĝantaj pri la filmproduktado, pri dekoj da filminiciatoj kaj du tieaj filmmuzeoj. Por Unesko la ŝlosilan signofon havis evoluperspektivoj de la urbo baze de la filmkreado. Lodzo prezentiĝos kiel filmurbo meze de 2018 dum la unua renontiĝo de kreaj urboj en Krakovo kaj Katowice.

El la elsendo 03.11.2017. Legas  Maciek – 1’23”

--------------------------------------------------------------------------------

E_elsendo el la 03.11.2017
[2017-11-03]
https://pola-retradio.org/2017/11/e_elsendo-el-la-03-11-2017/

Podkasto: Ludu en nova fenestro | Elŝutu

La 698-a E_elsendo el la 03.11.2017 ĉe www.pola-retradio.org

– Nia komenca kulturkroniko estas dediĉita al informoj pri Lodzo, kiel nova Urbo de Filmo en la reto de kreaj Unesko-urboj, pri la bitigitaj lignaj preĝejoj de Cieszyn-regiono kaj pri la fama pentraĵo de Caravaggio Kartludantoj ekde la venonta semajno rigardebla en Varsovio. – En la komunumsegmenta fragmento de la elsendo ni referencas al nia lasta interparolo kun la prezidanto de la Bialistoka E-Societo, Przemysław Wierzbowski. Ni koncentriĝas pri kelkaj postsomeraj eventoj kaj planata renkontiĝo meze de decembro 2017 i.a. por sumigi la solenadojn de Zamenhof-Jaro solenata sub la aŭspicio de Unesko. – Fine ni invitas por nia tradicia Leterkesto. En ĝi sian kanzonon (fragmente) Se, ulo kantas Jacques Le Puil. -La akompana al la programinformo interreta foto prezentas la tolaĵon de Caravaggio „La kartludantoj”, kiun ekde venonta semajno eblos admiri en Varsovio. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Kultura frandaĵo, la Kartoludantoj de Caravaggio
[2017-11-03]
https://pola-retradio.org/2017/11/kultura-frandajo-la-kartoludantoj-de-caravaggio/

Jam baldaŭ poloj ĝuos kulturan frandaĵon, kiun konsistigos la prezento de la Kartoludo de Caravaggio en la varsovia Nacia Muzeo. La verko de la itala pentristo, granda reforminto de la eŭropa pentroarto lime de la 16-a kaj 17-a jarcento estos prezentota ekde la 9-a de novembro ĝis la 11-a de februaro 2018. Caravaggio opiniata de la arthistoriistoj kiel unu el la plej grandaj artaj figuroj, kreanta en la periodo 1593-1610 en Romo, Napolo, sur Malto kaj Sicilio estas ankaŭ difinata artisto-skandalulo kaj obstina anĝelo. La Kartoludo apartenas al la fruaj bildoj de la artisto pri ĉiutagaĵoj. Ĝi prezentas kartludajn trompistojn en la kartludo kun juna viro. Caravaggio vizitanto de italaj tavernoj povis esti plurfoje la atestanto de similaj scenoj. La pentraĵo el la londona Museum of The Order of St. John estas unu el la du versioj de la verko de juna Caravaggio, kiu malfermis antaŭ li la artistan karieron. La pentraĵo estis malkovrota en 2006 fare de Sir Denis Mahon, unu el la plej elstaraj arthistoriistoj kaj artkolektantoj de la 20-a jarcento. La alia, la plej fama versio de ĉi tiu tolaĵo estis kreita en 1597 kaj retrovita en 1987. Aktuale ĝi troviĝas en la usona Kimbell Art Museum en Fort Worth.

El la elsendo 03.11.2017. Legas  Tomek – 1’34”

--------------------------------------------------------------------------------

Ortografia testo pri la kaŝuba lingvo
[2017-11-07]
https://pola-retradio.org/2017/11/ortografia-testo-pri-la-kasuba-lingvo/

Ĉirkaŭ 200 personoj – ĉefe lernantoj de la bazaj lernejoj, gimnazioj kaj mezlernejoj estis atendataj dum la 16-a ortografia testo pri la kaŝuba lingvo en Wejherovo en la norda Pollando. La kaŝuban lingvon en la Pomeria Vojevodio lernas libervole ĉirkaŭ 20 mil infanoj kaj junuloj. La ortografia testo estas do por ili ekzameno pri la akiritaj konoj, aliflanke ĝi popularigas la kaŝuban kiel la unusolan regionan lingvon en Pollando. La flegado de la kaŝuba ortografio des pli gravas, ke la nunaj gejunuloj estas la unua generacio, kiu lernas la kaŝuban en lernejo. La instruado okazas en ĉirkaŭ 430 lernejoj de la Pomeria Vojevodio. La lingvon uzas ĉ. 108 mil personoj. Ekde 2005 ekzistas ebleco subiĝi al la abiturienta ekzameno pri ĉi tiu lingvo kaj de 4 jaroj en la Gdanska Universitato funkcias 3-jaraj licencaj studoj en la fakultato pri kaŝuba etnofilologio.

El la elsendo 07.11.2017. Legas Maciek – 1’06”

--------------------------------------------------------------------------------

Polaj patrinoj
[2017-11-07]
https://pola-retradio.org/2017/11/polaj-patrinoj/

Laŭ la donitaĵoj de la Ĉefa Statistika Oficejo la nuntempa polino sian unuan infanon naskas havante 27 jarojn. 17 jarojn pli frue, en la  2-mila jaro la meza aĝo de la patriniĝo egalis al ne plenaj 24 jaroj. En pli multo la polaj patrinoj estas diplomitinoj de altlernejoj (52 procentoj). Tio ligiĝas kun la rimarkebla tendenco, ke same junaj virinoj kiel viroj unuavice deziras akiri diplomon kaj ekonomian stabilecon kaj nur poste alprenas decidon pri establo de la familio aŭ ĝia grandigo. Polinoj daŭre plej ofte decidas naski la infanon en la formala geedzeco, kaj temas pri 75 procentoj de tiaj kazoj. En plurinfanaj familioj tiu elcento estas pli alta kaj egalas al 84 procentoj. Se temas pri la plurinfanaj familioj  en Pollando 627 mil patrinoj edukas triopon aŭ pli da infanoj. Plej multnombran grupon konsisitigas patrinoj, kiuj edukas tri infanojn, temas pri 74 procentoj. 4 infanojn edukas 14 procentoj de la patrinoj. 7 procentoj de la virinoj havas 5 infanojn kaj 5 procentoj de la patrinoj havas pli da infanoj. Laŭ la donitaĵoj de la Asocio de Grandaj Familioj „Tri Plus” 68 procentoj de plurinfanaj patrinoj estas plentempe profesie aktivaj kaj en iliaj familioj regas la partnera divido de la ĉiutagaj devoj. Tio signifas, ke same patrinoj kiel ankaŭ patroj plenumas tiajn hejmajn taskojn kiel vestolavado, domordigado, kuirado. Laŭ la Ĉefa Statistika Oficejo de pli ol jarcentkvarono konserviĝas naskodepresio. En 2015 la fekundecindico egalis al 1,29, kio signifas ke je 100 virinoj en la aĝo de 15 ĝis 49 jaroj estis naskiĝantaj 129 infanoj. Ekde aprilo 2016 en Pollando funkcias la registara programo „Familio 500 plus”, kiu ĉirkaŭprenas 4 milionojn da infanoj. Kadre de la programo ĉiu familio pli ol unuinfana ricevas po 500 zlotojn monate por ĉiu dua kaj plia infano ĝis plenkreskiĝo sendepende de la enspezoj. Familio kun malaltaj enspezoj, se plenumas konformajn financajn  kriteriojn ricevas monservon ankaŭ por la unua infano. Ĝis la 1-a de oktobro nunjare la registaro destinis por la programo 500 plus 33 miliardojn da zlotoj.

El la elsendo 07.11.2017. Legas Tomek – 2’55”

--------------------------------------------------------------------------------

Apopleksio trafas ne nur la grizaĝulojn
[2017-11-07]
https://pola-retradio.org/2017/11/apopleksio-trafas-ne-nur-la-grizagulojn/

La viktimoj de apopleksio estas ne sole grizaĝuloj. Ĉiu kvara malsanulo havas mapli ol 40 jarojn, pri kio oni memorigis lige kun la Monda Tago de Apopleksio pasinta la 29-an de oktobro. En Pollando oni notas jare 86 mil apopleksiojn ĉefe ĉe 65-jaraĝaj viroj. Sed laŭ la esploroj inter 400 personoj en la periodo novembro 2016- oktobro 2017  la  plej surpriza estis la fakto, ke eĉ 24 procentojn  de enketitoj suferintaj apopleksion konsistigis personoj malpli ol 40-jaraĝaj. La ĝenerala scio pri tio estas tre malalta. Tial dum la lasta dimanĉo de oktobro la Fondaĵo por la problemoj de la Apopleksio kaj la centro de Neŭrologia Terapio organizis en Varsovio edukkampanjon,  dum kiu eblis konatiĝi kun la apopleksia terapio kaj helpo al la personoj ĝin suferitaj.

El la elsendo 07.11.2017. Legas Maciek – 1’20”

sc_mj_Kuntekste_de_Tago_pri_Apopleksio_01’20”.mp3; filename-=UTF-8”sc_mj_Kuntekste de Tago pri Apopleksio_0120

--------------------------------------------------------------------------------

Interparolo kun d-ro Marc Bavant
[2017-11-07]
https://pola-retradio.org/2017/11/interparolo-kun-d-ro-marc-bavant/

En la interparolo kun nia antaŭmikrofona gasto, kiu hodiaŭ estas d-ro Marc Bavant el Francio ni referencas al la septembraj tagoj en Poznano memorigante lian partoprenon en la Interlingvistikaj Studoj, sekve doktoriĝon en Amsterdamo kaj la nunajn studojn pri la elama lingvo. Ni mallonge parolas pri la gvidataj de li du sekcioj pri lingvistiko kadre de la 4-a Interlingvistika Simpozio, finante la interparolon per kelkaj opinioj pri la varsoviaj E-elsendoj, kies aŭskultanto li estis kaj – kiel evidentiĝas – daŭre jen kaj jen estas. El la elsendo 07.11.2017 – 10’58”

--------------------------------------------------------------------------------

E_elsendo el la 07.11.2017
[2017-11-07]
https://pola-retradio.org/2017/11/e_elsendo-el-la-07-11-2017/

Podkasto: Ludu en nova fenestro | Elŝutu

La 699-a E_elsendo el la 07.11.2017 ĉe www.pola-retradio.org

– En la interparolo kun nia antaŭmikrofona gasto, kiu hodiaŭ estas d-ro Marc Bavant el Francio ni referencas al la septembraj tagoj en Poznano memorigante lian partoprenon en la Interlingvistikaj Studoj, sekve doktoriĝon en Amsterdamo kaj la nunajn studojn pri la elama lingvo. Ni mallonge parolas pri la gvidataj de li du sekcioj pri lingvistiko kadre de la 4-a Interlingvistika Simpozio, finante la interparolon per kelkaj opinioj pri la varsoviaj E-elsendoj, kies aŭskultanto li estis kaj – kiel evidentiĝas – daŭre jen kaj jen estas. – Nia informbulteno prezentas opinisondan pritakson de la nuna registaro post la dujara oficado, statistikan bildon de pola patrino kaj kelkajn informojn pri la pola regiona lingvo, la kaŝuba lige kun la okazinta semajnfine ortografia testo por infanoj kaj gejunuloj. – Ĉi lastan informon ni ornamis per la kaŝuba kanto en Esperanto „Naĝu, naĝu la ŝipet” el la KD de la Bretona E-Koruso. – La akompana al la programinformo interreta foto prezentas la kaŝubajn muziknotojn. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Du novaj omaĝtabuloj sur la Tombo de Nekonata Soldato
[2017-11-10]
https://pola-retradio.org/2017/11/du-novaj-omagtabuloj-sur-la-tombo-de-nekonata-soldato/

Sur la Tombo de Nekonata Soldato estos baldaŭ solene malkovritaj novaj tabuloj dediĉitaj al polaj soldatoj batalantaj kontraŭ OUN (Organizaĵo de Ukrainaj Naciistoj) kaj UPA (Ukraina Ribela Armeo). Temas pri soldatoj, kiuj estis defendantaj polan lokan socion kontraŭ ukrainaj naciistoj el la du menciitaj grupiĝoj. Ili memorindigas eventojn i.a. en la lokoj Korytnica (12.03.1944), Narol (21-22.05.1944), Rzeczyca (02.06.1944) kaj Bircza (1945-46). La lasta tabulo sur la piliero de la Tombo de Nekonata Soldato estis senvualigita la 15-an de aŭgusto 2016 kaj estis dediĉita al la Trudforgesitaj Polaj Soldatoj, tio estas polaj patriotaj soldatoj murditaj de la komunista reĝimo. Tombo de Nekonata Soldato kreiĝis laŭ la decido de la Ministrokonsilio el 1925 en la arkadoj de la Saksa Palaco en Varsovio. En ĝia centro troviĝanta sub tri centraj arkadoj estis metita tabulo de griza ŝtono kun la surskribo „Ĉi tie kuŝas pola soldato pereinta por la Patrolando”. Samjare estis entombigita tie korpo de nekonata pola soldato transportita el hazarde elektita batalloko en Lvovo. Samtempe sur la pilieroj ektroviĝis la unuaj granitaj tabuloj kun la nomoj de batallokoj el la jaroj 1914-20.

El la elsendo 10.11.2017. Legas Barbara – 1’07”

--------------------------------------------------------------------------------

Gvidlibro pri la pola flago kaj himno
[2017-11-10]
https://pola-retradio.org/2017/11/gvidlibro-pri-la-pola-flago-kaj-himno/

Lige kun la Nacia Festo la pola ministerio por la eksterlandaj aferoj inaŭguris kampanjon, kies celo estas altigi respekton por la pola nacia flago kaj himno. En la prilaborita gviidlibro estis formultitaj principoj pri la eksponado de la pola flago kaj korekta kantado de la himno. Temas pri du eldonaĵoj „Blanka-Ruĝa” kaj „Himno de Pollando”. La publikaĵo i.a. elmontras diferencojn inter flago kaj naciaj koloroj kaj klarigas la korektan uzon de la himnovortoj. La elŝutebla gvidlibro jam troviĝas interrete  ĉe la adreso de la ministerio por la internaj aferoj kaj administracio kaj estis elŝutita pli ol 100 mil fojojn.

El la elsendo 10.11.2017. Legas Milada – 0’58”

--------------------------------------------------------------------------------

Ekspozicio en la vestiblo de la Sejmo
[2017-11-10]
https://pola-retradio.org/2017/11/ekspozicio-en-la-vestiblo-de-la-sejmo/

En la ĉefvestiblo de la Sejmo estas prezentata ekspozicio prilaborita de la krakova filio de la Instituto pri la Nacia Memoro, prezentanta malfacilajn kaj komplikajn sortojn de la polaj legioj en la jaroj de la 1-a mondmilito.  Ĝi prezentas ne sole ilian militistan dimension, sed ankaŭ politikajn komplikaĵojn tra kiuj kondukis la vojo al sendependeco. Kronologie estas prezentitataj la plej gravaj militagadoj, siluetoj de komandantoj kaj legisoldatoj. Aŭtune de la 1917 estis jam sciate, ke Pollando ekzistos kaj la 11-a de novembro estas dato simbola. Sekvis ĝin ankoraŭ tri pliaj jaroj plenaj de bataloj sur ĉiuj frontoj kaj kreado de la suverena ŝtato el tri diversaj organismoj, kiuj dum 123 jaroj estis aneksitaj de rusoj, prusoj kaj aŭstroj. La ekspozicio reliefigas, ke la reakiro de la suvereneco ne okazis mirakle, sed estis sekvo de plurjara laboro de centoj da miloj da homoj el diversaj grupiĝoj.

El la elsendo 10.11.2017. Legas Milada – 1’26

--------------------------------------------------------------------------------

Malferma tago en la pola parlamentejo
[2017-11-10]
https://pola-retradio.org/2017/11/malferma-tago-en-la-pola-parlamentejo/

Okaze de la Nacia Festo de Sendependeco eblos viziti la 11-an de novembro  i.a. la Kolonan Salonegon, la Marŝalan Koridoron, la laborpostenojn de ĵurnalistoj kaj la Kunvensalonegon de la Senato.  La gvidideo de la malferma tago estas la pasonta la 5-an de decembro 2017 150-a naskiĝdatreveno de marŝalo Józef Piłsudzki. Por la vizitantoj estis pretigitaj multaj atrakciaĵoj. I.a. en la ĉefa halego eblos konatiĝi kun liaj fotoj. La plej junaj gastoj estos invititaj por la terena ludo „Laŭ la vojo de Aglo”, kiu estas la blazono de Pollando, kaj en porokaza Gazetlegejo eblos konatiĝi kun informoj el novembro 2018. En la sejmaj kuluaroj ludos Varsovia Sentimentala Orkestro tradiciajn patriotajn kantojn invitante por la komuna kantado. Ĉe la galerio de la Sejmdebatoj aŭdiĝos historia parolado de Józef Piłsudzki inaŭguranta la unuan kunsidon de la Leĝdona Sejmo el la 10-a de februaro 1919.  En salonoj, en kiuj kutime laboras sejmaj komisionoj eblos ripozi kartludante paciencludon, ŝatatan de la marŝalo aŭ paropreni renkontojn por lerni la aranĝadon de la naciaj kokardoj.

El la elsendo 10.11.2017. Legas Barbara – 1’29”

--------------------------------------------------------------------------------

E_elsendo el la 10.11.2017
[2017-11-10]
https://pola-retradio.org/2017/11/e_elsendo-el-la-10-11-2017/

Podkasto: Ludu en nova fenestro | Elŝutu

La 700-a E_elsendo el la 10.11.2017 ĉe www.pola-retradio.org

– Nia hodiaŭa elsendo havas la informmuzikan karakteron. Krom riĉe ornamita muzike – per muzikĉerpaĵoj el la polaj komponaĵoj – komenca kulturkroniko ni prezentas E-komunumajn informojn, en kiuj apartan gravecon havas la elpaŝo de UEA-reprezentanto dum la antaŭnelonga sesio de Unesko en Parizo kaj serĉalvoko pri oficisto dum unu jaro preta sin dediĉi en Roterdamo al UK-preparaj laboroj. En la fino prezentiĝas abunda informbulteno ligita kun la morgaŭ pasanta 99-a datreveno de la reakiro de la sendependeco fare de Pollando, kiu estas okazo por multaj patriotaj kaj kulturaj eventoj. Ni povas informi nur pri malmultaj. – En la elsendo ni citas el la patriota/himna kanto de Jan Pietrzak kaj Władyslaw Korcz, „Ke Pollando estu Pollando” kaj el la Marŝo de la 1-a Brigado pri polaj legisoldatoj elbatalantaj la suverenecon de Pollando post 123-jaraj dispartigoj inter akaparemaj najbaroj. Krome en la plenumo de la ne plu ekzistanta ensemblo „ES-TO” ni memorigas fragmente en la E-Versio polan tradician kanton, faman ankaŭ en la periodo, kiam Pollando estis reakiranta suverenecon „Rozmareno ekburĝonu”. – La akompana al la programinformo interreta foto prezentas unu el la reĝaj murtapiŝoj el la 16-a jarcento pri kiuj ni parolis en la kulturkroniko. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Pola Radio Chopin
[2017-11-10]
https://pola-retradio.org/2017/11/pola-radio-chopin/

La 11-an de novembro, en la 99-a datreveno de la reakiro de la suvereneco fare de Pollando sian emisiadon inaŭguros Polskie Radio Chopin (Pola Radio Chopin). Ĝi rolos kiel kompendio de konoj pri la vivo kaj kreado de la elstara pola komponisto. La nova stacio estas aŭskultebla bite laŭ la teknologio DAB+ kaj en la interreto ĉe la adreso chopin.polskieradio.pl. Ĝia programo estos elirpunkto por konsideroj pri la pola kaj eŭropa muziko. La eŭropa kunteksto kompletigos konojn pri tio, kio konsisitigas polan muzikan kulturon kaj historion de la plenumarto de la pola muziko. En la stacio dominos la kreado de Chopin, sed estos prezentataj ankaŭ komponistoj de la malnova, baroka kaj klasika muziko. Dank’ al la nova stacio estos memorigitaj priaŭskultoj de la registrataj ekde 1955 Chopin-konkursoj kiel ankaŭ koncertoj registritaj dum aliaj festivaloj i.a. Internacia Chopin-festivalo en Duszniki kaj Internacia Muzikfestivalo „Chopin kaj lia Eŭropo”. En la interreta paĝo eblos konatiĝi kun aktualaĵoj ligitaj kun la serioza muziko kaj Chopin-rilata temaro, eventoj, konkursoj kaj eldonnovaĵoj. La pola kulturministro deklaris, ke Pollando elaĉetos la posedorajtojn al. la katalogo de la polaj sonkolektoj de la firmao Warner Music Poland. La antaŭa registaro vendis al. ĝi en 2015 la firmaon Polaj Surbendigoj kun 36 mil sonregistroj de polaj artistoj kontraŭ 8 milionoj da zlotoj, t.e. ne plenaj du milionoj da eŭroj.

El la elsendo 10.11.2017. Legas  Milada kaj Barbara – 2’15”

--------------------------------------------------------------------------------

Palaco de Krakovaj Episkopoj – Historimonumento
[2017-11-10]
https://pola-retradio.org/2017/11/palaco-de-krakovaj-episkopoj-historimonumento/

La Palaco de la Krakovaj Episkopoj en Kielce kune kun la tiea katedrala komplekso ektroviĝos en la listo de la Historimonumentoj, sur kiu troviĝas jam i.a. la teŭtona kastelo en Malbork, batalkampo ĉe Grunwald, klostro ĉe la Hela Monto. Ĝis nun ĉi tiun prestiĝan titolon havas 70 historiaj objektoj, inkluzive de tri el la sanktakruca vojevodio (la centra Pollando): neolitaj silikaj minejoj en la loko Krzemionki, klostro sur la monto Sankta Kruco kaj cisterciana abatejo en Wąchock. Nun aldoniĝas la Palaco de la Krakovaj Episkopoj en Kielce, unu el la plej bone konserviĝintaj ĉi-specaj rezidejoj el la epoko de Vasa-dinastio. La Historimonumentoj povas esti arkitekturaj objektoj, kulturaj panoramoj, urbaj aŭ vilaĝaj kompleksoj, teknikaj historiaĵoj, objektoj de la defenda konstruarto, parkoj, ĝardenoj, tombejoj, memorlokoj ligitaj kun la plej gravaj eventoj aŭ historiaj figuroj kaj arkeologiaj esplorterenoj. Laŭplane la listo lige kun la venontjara 100-jariĝo de la sendependeco de Pollando enhavos 100 ĉi-specajn objektojn.

El la elsendo 10.11.2017. Legas  Maciek kaj Barbara – 1’21”

--------------------------------------------------------------------------------

Kompleta katalogo de la reĝaj murtapiŝoj
[2017-11-10]
https://pola-retradio.org/2017/11/kompleta-katalogo-de-la-regaj-murtapisoj/

Kreiĝis kompleta katalogo de la ornamaj murtapiŝoj (arasoj) de reĝo Sigismundo Aŭgusto (la 16-a jarcento) enhavanta analizon de la stato, historion kaj artan karakterizon de 138 ornamaj teksaĵoj el la reĝa Wawel-kastelo en Krakovo, kiuj konserviĝis ĝis nun. Temas pri 628-paĝa eldonaĵo kun 390 ilustraĵoj. La reĝo Sigismundo Aŭgusto mendis la murtapiŝojn ĉe la plej renomaj teksistaj metiejoj de Bruselo. La kreiĝintaj en la jaroj 1550-60 murtapiŝoj prezentas bibliajn scenon, riĉan flaŭromondon kaj ekzotikajn animalojn. Komence la kolekto konsisitis el 160 teksaĵoj, ĝis nun restis nur 138. 136 troviĝas en Krakovo kaj po unu en Varsovio kaj Amsterdamo. La arasoj estis tekstitaj el lano kaj silko kun la uzo de multaj arĝentaj kaj oraj fadenoj kaj origine estis uzataj dum la plej pompaj solenaĵoj de la reĝa korto. La reĝo testamentis ilin al la fratinoj kaj post ilia morto la arasoj fariĝis la posedaĵo de la Pola Reĝolando. En 1795 rusoj forveturigis ilin al Petersburgo kaj redonis nur en 1921 baze de Riga-traktato. Multaj estis damaĝitaj pro tranĉado kaj maltaŭga uzado kaj konservado. Post la eksplodo de la 2-a mondmilito la kolekto estis evakuita tra Rumanio, Francio kaj Britio al Kanado kaj revenis al la reĝa Wawel-kastelo en Krakovo en 1961. La kolekto de la ornamaj murtapiŝoj en Wawel-kastelo estas la unusola parto de la reĝa rezidejo konserviĝinta ĝis hodiaŭ el la epoko de Jagelonoj. Ĝi estas la plej granda ĉi-speca kolekto en Pollando, unu el la plej grandaj en Eŭropo.

El la elsendo 10.11.2017. Legas  Gabi kaj Barbara – 2’22”

--------------------------------------------------------------------------------

Koncerto lige kun la festo de sendependeco en Vieno
[2017-11-10]
https://pola-retradio.org/2017/11/koncerto-lige-kun-la-festo-de-sendependeco-en-vieno/

Hodiaŭ, tio estas vendrede la 10-an de novembro en la fama ora salonego Musikverein en Vieno estas planita koncerto de la Simfonia Orkestro de la Apudkarpatia Filharmonio el Rzeszów signalanta la venontjaran 100-an datrevenon de la reakiro de la suvereneco fare de Pollando. En ĝia programo – antaŭtage de la 99-a datreveno –  troviĝas verkoj komponitaj de artistoj, kiuj ligis al la pola kulturo kaj tradicio. Inaŭguras ĝin  la Simfonia Preludo „Polonia” de la brita komponisto Edward Elgar, kiu verkis ĝin en 1915 omaĝe al Ignacy Jan Paderewski, ne nur komponisto kaj pianisto, sed ankaŭ ŝtatviro. Aŭdiĝos sekve la 2-a Fortepiana Konĉerto Sol-minora de Camille Saint-Saëns. Fine de la 70-aj jaroj li estadis en Varsovio kaj en Parizo raviĝis per plenumo de siaj komponaĵoj fare de Ignacy Jan Paderewski epitetinte lin „genio, ludanta ankaŭ fortepianon”. En la 2-a parto de la koncerto aŭdiĝos la 3-a Simfonio Re-Maĵora opuso 29 „Pollando” de Piotr Czajkowski. Unu el ĝiaj partoj estis komponita laŭ la ritmo de pola nacia danco, polonezo. Al la viena publiko estas speciale dediĉita la uverturo „Fabelo” de Stanisław Moniuszko.

El la elsendo 10.11.2017. Legas  Milada – 1’44”

--------------------------------------------------------------------------------

Pollando kunlaboras en PESCO
[2017-11-14]
https://pola-retradio.org/2017/11/pollando-kunlaboras-en-pesco/

Pollando kaj 22 aliaj uniaj landoj sciigis lastlunde pri aliĝo al konstanta struktura kunlaboro koncerne defendon kadre de la Eŭropa Unio. Ĉi tiuj ŝtatoj alprenis konkretajn devontiĝojn por firmigi siajn defendkapablojn. En la nomo de Pollando subskribojn metis la ministroj por la defendo kaj por la eksterlandaj aferoj.   La polaj politikistoj aldonis al sia sciigodeklaro leteron, en kiu ili akcentis, ke la kunlaboro kadre de la Unio ne povas dubli NATO-on nek kun ĝi rivali kaj la kunlaboro kadre de PESCO devas konsideri minacojn venantajn de ĉiuj direktoj. Samtempe kun la subskribo de la deklaro ŝtatoj aliĝintaj al PESCO alprenis konkretajn devontiĝojn pri plukonstruo de defendprogramoj aŭ entreprenado de eksterlandaj operacoj.  La decido malfermas vojon al formala funkciigo de la strukturo en decembro. La ŝtatoj-membroj prezentis ĝis nun pli ol 50 konkretajn projektojn same pri la kapablo kiel ankaŭ pri opercoj mem realigotaj kadre de PESCO.

El la elsendo 14.11.2017. Legas Milada – 1’25”

--------------------------------------------------------------------------------

Nedezirinda sekvo de cezara sekco
[2017-11-14]
https://pola-retradio.org/2017/11/nedezirinda-sekvo-de-cezara-sekco/

Ĉiam pli da informoj rilatas  al la nedezirindaj sekvoj de la cezara sekco, ĉiam pli ofte aplikata, kelkfoje eldevigata de la naskantaj patrinoj. Lastatempe aperis informoj pri la interpendeco de la cezara sekco kaj obezeco, kiu povas rilati al la tiamaniere enmondiĝintaj infanoj. La usonaj esploroj okazigitaj ĉe musoj elmontris, ke la ronĝuloj naksiĝintaj sekve de la cezara sekco estis fariĝantaj pli pezaj ol musoj naskiĝintaj naturmaniere. Laŭ doktorino Maria Dominguez-Bello el la novjorka universitato la respondo,  ĉu la mikrobiomo de la novnaskito influas la pli postan obezecoriskon estas ĉiam pli urĝa, ĉar en multaj mondopartoj la nasko sekve de cezara sekco estas praktiko elektebla de la virinoj, ne tute konsciaj pri ĝiaj konsekvencoj. Al la esploroj estis subigitaj 34 musoj naskiĝintaj sekve de la cezara sekco kaj 35 naskiĝintaj naturmaniere. Evidentiĝis, ke musoj enmondiĝintaj sekve de la cezara sekco post 15 semajnoj atingis pezon meze je 33 procentoj pli grandan ol de la musoj naskiĝintaj naturmaniere. Kaze de femaloj la pezo estis pli granda eĉ je 70 procentoj. Krom la korpopezo estis konstatitaj diferencoj en la konsisto de mikrobiomo. Kontraste al la natura maturiĝo de la mikrobiomo ĉe musoj naskiĝintaj senintervene ĉe la musoj naskiĝintaj sekve de la cezara sekco en la vivkomenco ĝi maturiĝadis tro rapide por poste halti. La cezara sekco senigis la imunosistemon de la ido je natura etapo, dum kiu la organismo produktas substancojn, kiuj kontraŭefikas troan dikiĝadon. Pri la afero informis “Science Advances”.

El la elsendo 14.11.2017. Legas Tomek – 1’53”

sc_tm_Netenditaj_ekvoj_de_cezara_sekco_01’53”.mp3; filename_=UTF-8”sc_tm_Netenditaj ekvoj de cezara sekco_0153

--------------------------------------------------------------------------------

Sankta Marteno regalas per ansero
[2017-11-14]
https://pola-retradio.org/2017/11/sankta-marteno-regalas-per-ansero/

La 11-a de novembro poloj festis la Tagon de Sendependeco, konatan ankaŭ kiel Tago de sankta Marteno. Tradicie dum ĝi multaj polaj familioj konsumas anseron. En la lastaj jaroj kreiĝis vera modo pri la novembra konsumado ĉi tiuj kortbirdoj. Jam ekde la 9-a de novembro ĝis la 3-a de decembro daŭras la 9-a eldono de la kampanjo „Sankta Marteno regalas per ansero”.  La plej bonaj restoracioj en la tuta lando servas tiuperiode almenaŭ tri anserajn pladojn, kiel antaŭmanĝaĵon, la unuan aŭ la ĉefan pladojn. Nunjare al la kampanjo aliĝis en la tuta lando 100 restoracioj. Laŭ la prezidanto de Slow Food Polska, la ideodoninto de la kampanjo, ĝi jam alportis mezureblajn sekvojn. Dum la lastaj 9 jaroj la konsumado de la ansera viando en Pollando kreskis 14-oble. Tradicie dum la kampanjo okazas diversaj konkursoj kaj festivaloj. Unu el ili estas adresita al kuirmajstroj premiante la plej bonan recepton por la servata ansero. Delikataj polaj anseroj fariĝas ĉiam pli popularaj inter poloj. Iliajn valorojn jam delonge alte taksas ankaŭ  eksterlandanoj. Tradicie la plej granda importanto de la anseroj estas Germanio kaj Francio. Ili estas eksportataj ankaŭ al Japanio, Usono, Svislando, Tajlando. Ĉie ĉi la viando de la polaj anseroj estas tie traktata kiel bongusta frandaĵo.

El la elsendo 14.11.2017. Legas Gabi – 1’46”

--------------------------------------------------------------------------------

La plej moderna en Polando Centro de Medicina Simulado
[2017-11-14]
https://pola-retradio.org/2017/11/la-plej-moderna-en-polando-centro-de-medicina-simulado/

Ĉe la Medicina Universitato en Bialistoko estis inaŭgurita la plej moderna en Pollando interbranĉa Centro de Medicina Simulado utiliganta la plej modernajn teknologiajn solvojn. La tieaj medicinaj hommodeloj tusas, palpebrumas kaj eblas ekzameni ĉe ili i.a. la pulsadon. Malantaŭ la tiel nomata venecia spegulo, alivorte duonreflekta spegulo troviĝas kontrolanto, ekzamenanta kiel procedas studentoj aŭ stiranta la hommodelon. Studentoj lernas baze de pretaj scenaroj, kiuj antaŭvidas i.a. internan aŭ eksteran sangoverŝiĝon, korinfarkton, misritmon de la koro kaj aliajn intervenokazojn. Medicinaj studenoj en la centro pasigas 5 procentojn de klinikaj okupoj, la ceteraj okazas en hospitalaj salonegoj, kie kun ili laboras realismaj, sendrataj  simuliloj reagantaj adekvate al la bezonojn  de la ekzercantaj studentoj.

El la elsendo 14.11.2017. Legas Maciek – 1’03”

--------------------------------------------------------------------------------

Intervjuo kun Tatiana Stepanova kaj Ilia Gnusarev
[2017-11-14]
https://pola-retradio.org/2017/11/intervjuo-kun-tatiana-stepanova-kaj-ilia-gnusarev/

Niaj hodiaŭaj antaŭmikrofonaj gastoj estas novaj studentoj de la Interlingvistikaj Studoj en Poznano el Rusio – Tatiana Stepanova kaj Ilia Gnusarev . Ilia entuziasmo sendube jam nun povas sproni laŭvicajn studaspirtojn por la laŭvica studsesio post tri jaroj. El la elsendo 14.11.2017 – 7’03”

--------------------------------------------------------------------------------

E_elsendo el la 14.11.2017
[2017-11-14]
https://pola-retradio.org/2017/11/e_elsendo-el-la-14-11-2017/

Podkasto: Ludu en nova fenestro | Elŝutu

La 701-a E_elsendo el la 14.11.2017 ĉe www.pola-retradio.org

– Niaj hodiaŭaj antaŭmikrofonaj gastoj estas novaj studentoj de la Interlingvistikaj Studoj en Poznano el Rusio – Tatiana Stepanova kaj Ilia Gnusarev. Ilia entuziasmo sendube jam nun povas sproni laŭvicajn studaspirojn por la laŭvica studsesio post tri jaroj. – Niaj komencaj aktualaĵoj rilatas al aliĝo de Pollando al la sekurecstrukturo de la Eŭropa Unio, PESCO; al la ĵus funkciigita Centro pri medicina simulado, kiu servas al medicinstudentoj kaj al la daŭranta kampanjo populariganta en Pollando la anseran viandon en la ĉiutaga aŭ festa menuoj. – La sciencbultena temo traktas la nedezirindajn sekvojn de cezara sekco, tio estas operacia enmondigo de la beboj. – Muzike akompanas nin Platano per la kanto „Lasta Kant’” el la KD Hiphopa Kompilo eldonita de Vinilkosmo; ni prezentas krome koncertan version de la pola skolta kanto en la plenumo de Suzana dum ARKONES-2017. – La akompana al la programinformo interreta foto rilatas al la polaj anseroj, ŝatataj kaj frandataj ankaŭ eksterlande. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La ĉerkoportreto en la iama Pollando
[2017-11-17]
https://pola-retradio.org/2017/11/la-cerkoportreto-en-la-iama-pollando/

Lige kun la pasinta komence de novembro Festo de la Mortintoj, komuna por kristana religia kulturo valoras memorigi la artbranĉon ne konatan ekster Pollando kaj ligitan kun ĉerkoportretoj. Nome en la baroka epoko la funebraj ceremonioj similis al kelktaga, teatra spektaklo latine difinata „pompa funebris”, al kiuj familioj estis longe sin preparantaj.  Por la bezonoj de la sepulto estis komponataj specialaj verkoj, paroladoj, homilioj kaj ankaŭ kreataj „castrum doloris”, specifaj „dolorkasteloj”. Temis pri ornamaj katafalkoj dekoritaj per nigraj funebraj rubandoj, kovrilaj teksaĵoj kaj kandelingoj. Ne ĉiuj kompreneble povis al si permesi ĉi-specan pompan sepulton, ĉar tio ligiĝis kun grandegaj kostoj. Por eviti ilin kelkfoje iuj jam en la testamento estis indikantaj, ke sepulto de la koncernato estu modesta. Antaŭ tiu epoko ĉerkoj antaŭ la entombigo estis malkovrataj kaj la funebrantoj povis adiaŭi la forpasinton vidante lin postmorte. Tio ne eblis en situacio kiam entombigopreparoj longiĝis. En tio originas la ĉerka portreto. Dank’ al ĝi la forpasinto estis kvazaŭ kunĉeestanto de la propra sepulto pere de sia portreto. La forpasinto estis prezentata en realisma maniero kun malfermitaj okuloj kaj bone videblaj realismaj vizaĝtrajtoj, kiujn eblis vidi eĉ de kelkmetra distanco. Malgraŭ tio, ke la polaj ĉerkoportretoj estas kuriozaĵo laŭ la monda skalo kiel artverko veran aprezon kaj agnoskon ili akiris nur en la 70-aj jaroj de la 20-a jarcento. La ĉerkoportertoj estis pentritaj per oleofarboj rekte sur la kupra, plumba-stana aŭ arĝenta lado kun la dimensio de 45 je 50 centimetroj. Ilia formo ses- aŭ oklatera ligiĝis kun la formo de la ĉerko. La portretoj estis lokataj ĉe la kapo, ĉe la plandumoj estis metata tabulo kun informoj pri la mortinto kaj ties meritoj. Flanke de la ĉerko troviĝis la gentoblazonoj. Post la entombigo la ĉerka porteto estis pendigata en preĝejo aŭ familia tombokapelo. Al la nuntempuloj la ĉerkoportetoj  liveras informojn pri la ŝanĝiĝanta dum jaroj modo. Ne nur la vizaĝtrajtoj estis prezentitaj realisme, sed oni ankaŭ zorgis pri realisme pentritaj vestodetaloj, juveloj. Viroj kutime estis prezentataj kun tradicia tiam hararanĝo kaj la lipharoj, en tradiciaj nobelaj vestoj. Virinoj en solenaj roboj el orfadenaj teksaĵoj kaj modaj barokepoke ŝaloj ĉirkaŭ la kapo kaj vizaĝo aŭ felaj kapkovriloj. En pli posta periodo ili estis pentrataj en dekoltitaj roboj kun pufitaj manikoj, kun perloj, puntaĵoj kaj ornamaj rubandoj. La plej riĉaj kolektoj de la pola funebra pentroarto troviĝas en la Nacia Muzeo en Poznano kaj en la Muzeo de Międzyrzec en la okcidenta Pollando.

El la elsendo 17.11.2017. Legas  Maciek – 3’42”

--------------------------------------------------------------------------------

E_elsendo el la 17.11.2017
[2017-11-17]
https://pola-retradio.org/2017/11/e_elsendo-el-la-17-11-2017/

Podkasto: Ludu en nova fenestro | Elŝutu

La 702-a E_elsendo el la 17.11.2017 ĉe www.pola-retradio.org

– Nian hodiaŭan felietonon pri koninda polo ni dediĉas al Maria Skłodowska-Curie lige kun la pasinta antaŭ 10 tagoj ŝia 150-a naskiĝdatreveno. La unusola virino, duobla Nobel-premiitino, denaske polino, alportis nepritakseble valoran kontribuon al la scienca evoluo, al konoj pri la radiaktiveco, malkovrinte kun sia edzo Pierre Curie du elementojn: polonion kaj radiumon. – Niaj kulturkronikaj informoj koncernas ĵus finiĝintan restaŭristan laboron pri la unua presita en Pollando meslibro el la 16-a jarcento. Ne nur en la komenco de novembro, sed dum la tuta monato ni emocie kaj pense dediĉas la memoron al la mortintoj. Al la kultura fenomeno ĉi-rilata apartenas la t.n. ĉerka portreto, pri kio ni informas sekve. – La E-komunumaj sciigoj rilatas al la omaĝa ekspozicio en la itala parlamento dediĉita al Ludoviko Zamenhof kaj al la planata por la komenco de decembro porokaza Zamenhof-renkontiĝo en la Pola Instituto en Vieno. – Muzike akompanas nin ĉina kantistino pretiginta KD-on okaze de la 71-a UK en Pekino (1986), el kiu ni memorigas la kanzonon „Renkontiĝo ĉe Obo”. – La akompana al la programinformo interreta foto prezentas la heroinon de nia felietono, Maria skłodowska-Curie. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Koninda Polo: Maria Skłodowska-Curie
[2017-11-17]
https://pola-retradio.org/2017/11/koninda-polo-maria-sklodowska-curie/

Nur antaŭ dek tagoj ni solenis la 150-an naskiĝdatrevenon  de Maria-Skłodowska-Curie, dufoja Nobel-premiitino, samtempe la unua virino honorita per ĉi tiu distingo. Ŝi estas la antaŭkuriero de la nova kemibranĉo, radiokemio. Inter ŝiaj atingaĵoj kalkuliĝas evoluigo de la teorio pri radioaktivado, de la teknikoj apartigi radioaktivajn izotopojn kaj malkovro de du novaj elementoj radiumo kaj polonio. Laŭ ŝia iniciato estis gviditaj ankaŭ la unuaj esploroj pri la kontraŭbatalado de kancero helpe de radioaktivado. Maria Skłodowska naskiĝis la 7-an de novembro 1867 en Varsovio kiel la kvina infano en klera, nobela familio. La patro estis instruisto pri matematiko kaj fiziko, la patrino estris pensionon por knabinoj. Ĉiuj infanoj kreskis en la etoso de respekto por la scienco. Maria komence lernis private, post la morto de la patrino ŝi daŭrigis la lernadon en ŝtata gimnazio, kiun en 1883 ŝi finis kun ora medalo. Sian lernadon ŝi daŭrigis en la tiel nomata fluganta universitato – konspira universitato sen fikisita sidejo – kreita speciale por polinoj, kiuj ne povis tiam legale studi. En ĝia studprogramo estis sociaj, filozofiaj-historiaj, matematikaj sciencoj, natursciencoj. Sur alta nivelo estis lekciata fiziko kaj kemio, sed Maria Skłodowska interesiĝis ankaŭ pri literaturo verkante mem poeziaĵojn kaj legante en originalo poetojn francajn, rusajn kaj germanajn. Dum kelka tempo ŝi estis donanta helplecionojn, kio ebligis al ŝi financi medicinajn studojn de sia fratino Bronisława en Parizo. Ĉi-lasta aliflanke helpis finance al Maria dum ŝiaj studoj pri fiziko kaj matematiko en la pariza Sorbono, kiujn Maria komencis en 1891. El inter 66 kandidatoj por la licenca diplomo ricevis ĝin nur 19 kaj ŝia nomo aperis unualoke. Por mallonge Maria revenis al Pollando dezirante daŭrigi la sciencan laboron en Krakovo aŭ Lvovo. Ŝiaj klopodoj evidentiĝis sensukcesaj. Seniluziiĝinta ŝi revenis al Parizo. Tie ŝi magistriĝis en 1894 kaj samjare en la domo de pola fizikisto, Józef Wierusz-Kowalski (lernanto de Roentgen, profesoro en la svisa Friburgo) ŝi konatiĝis kun Pierre Curie, profesoro en la Industria Lernejo de Fiziko kaj Kemio en Parizo.  La sekvan jaron ili geedziĝis. En 1897 Maria Skłodowska Curie entreprenis eksperimentajn esplorojn prepariĝante al doktoriga disertacio pri nevidebla radiado de uranisaloj. Kvankam Pierre Curie tiam laboris pri kristaloj la supozo, ke la saloj de uranio povas enteni iun nekonatan elementon vekis lian scivolemon tiomgrade, ke li flankenmetis proprajn esplorojn kaj komencis kunlabori kun Maria. La tasko ne estis facila, ĉar ili laboris en primitivaj kodiĉoj ne dispononante pri konforma laboratorio. Tamen la klopodoj evidentiĝis fruktoportaj kaj  post trijara laborado ili malkovris polonion kaj radiumon, nekonatan elementon 400-oble pli radioaktivan ol la uranioksido. Tio okazis en 1898. La sekvan jaron al kunlabro aliĝis Henri Becquerel.  Sekve Maria kun la edzo esploris la radiadon emisiatan de radiumo kaj polonio kaj ilia aparta celo estis izoli radiumon en pura formo.  Tion ili atingis en 1903, en la sama jaro la geedzoj Maria kaj Pierre Curie kune kun Henri Becquerel akiris la Nobel-premion pri fiziko. Bedaŭrinde en aprilo 1906 jaro Pierre Curie mortis pro stratakcidento. En majo Maria transprenis en la pariza Sorbono gviditan de li katedron pri fiziko fariĝante tie la unua virino-profesoro. Ŝi plene dediĉis sin al laboro akirinte radiumon en la metala formo, prilaborante kaj perfektigante metodojn de la izolado kaj akirado de novaj substancoj. Pro tiuj atingaĵoj en 1911 la duan fojon ŝi fariĝis Nobel-premiititino, ĉi-foje pri kemio. Antaŭe ŝi devis fronti publikan skandalon, kiam la gazetaro informis pri ŝiaj erotikaj kontaktoj kun la edziĝinta franca kemiisto Paul Langevin hontmakulante „eksterlandaninon”.  Ŝiaj klopodoj kandidatiĝi al la Franca Sciencakademio estis sensukcesaj. Post la eksplodo de la 1-a mondmilito en 1914 Maria Skłodowska-Curie entreprenis agadojn favore al vunditaj soldatoj organizante sanitaran helpon, sed unuavide rentgenumajn staciojn. Por povi stiri ambulancon transportantan aparataron por la rentgenumado kiel unu el la unuaj virinoj ŝi akiris stirlicencon. Temis pri prioniraj kuracistaj, sandiagnozaj ekzamenoj, kiuj savis vivon de multaj soldatoj. En 1921 dank’ al usona ĵurnalistino Maria Meloney Maria Skłodowska-Curie veturis al Usono, kie dank’ al kvestado inter la pola kolonio en Usono kaj ĉe usonaj milionuloj ŝi akris monon por aĉeti unu gramon da radiumo por Radiuma Instituto kaj por ekipi laboratorion.  Fine de la 20-aj jaroj la sanstato de Maria Skłodowska-Curie ĉiam pli malboniĝis, sed ankoraŭfoje en 1929 ŝi akceptis la inviton de  Maria Meloney al Usono. Ĉi-foje dank’  al kolektitaj monrimedoj ŝi akiris unu gramon da radiumo por la Radiuma Instituto en Varsovio. La hospitalo estis funkcigita en 1932. En 1934 la sanstato de Maria draste malpliboniĝis kaj kuracistoj rekomendis forveturon al sanatorio Sancellemoz en Passy. Tie Maria Skłodowska-Curie baldaŭ mortis pro leŭkemio kaj postradiada malsano. Laŭ specialistoj pli ol laboro pri radioaktivaj materialoj ŝia trofrua morto okazis pro miloj da rengenumadoj, kiujn ŝi faris dum la 1-a mondmilito helpe de primitiva aparataro. Komence Maria Skłodowska-Curie estis entombigita apud la edzo en Sceaux. En 1995 iliaj korporestaĵoj estis transportitaj al la pariza Panteono.

El la elsendo 17.11.2017. Legas Barbara – 8’37”

--------------------------------------------------------------------------------

Konservistaj laboroj pri la plej malnova meslibro
[2017-11-17]
https://pola-retradio.org/2017/11/konservistaj-laboroj-pri-la-plej-malnova-meslibro/

Unu kaj duonan jaron prenis laboroj pri ĝisfundaj konservistaj laboroj de la plej malnova presita en Pollando meslibro. Temas pri la 16-jarcenta Vroclava Meslibro (Missale Vratislaviense), kiu pro la intensa uzado ne konserviĝis en bona stato. La kovriloj estis difektitaj,  kelkaj paĝoj lozaj kaj sub la fingroj detruiĝantaj. Dum la restaŭraj laboroj kelkiuj paĝoj estis subigitaj al kompleksa konservado ligita kaj kun la forigado de malpuraĵoj, kiel ankaŭ kun la kompletigado per papermaso en speciala maŝino. La meslibro enhavas tekstojn de sanktamesaj preĝoj kaj celebroordon. La unuaj meslibroj en Pollando aperis en la 10-a jarcento kiel manuskriptoj venigitaj el la okcidenta Eŭropo. Ekde la 12-a jarcento tiuj manuskriptoj estis jam kopiataj en la lando. La unuaj presitaj aperis fine de la 15-a jarcento. La ĵus restaŭrita Vroclava Meslibro troviĝas nun en la staplejo de la Libroeldonejo en Cieszyn, kie estas stabilaj klimataj kondiĉoj – adekvataj temperaturo, humideco kaj limigita lumefikado. Ĝi estis eldonita en Krakovo en 1505 fare de Jan Haller kaj Sebastian Hyber laŭ la komisio de la loka episkopo Jan Turzon.

El la elsendo 17.11.2017. Legas  Gabi – 1’38”

--------------------------------------------------------------------------------

Oksitocino povas intensigi socian timon
[2017-11-21]
https://pola-retradio.org/2017/11/oksitocino-povas-intensigi-socian-timon/

Oksitocino, nomata ankaŭ kiel hormono de amo, influas la interpersonajn spertojn same en pozitiva kiel ankaŭ en negativa sencoj. Ĝi povas do kontribui al firmigo de la sociaj ligoj, kiel ankaŭ instigi al izoliĝo.  Ĝis nun oni asertis, ke oksitocino influas ĉefe la intimgon de la ligoj inter patrino kaj la infano, inter partneroj, amikoj aŭ eĉ inter fremdaj homoj. Laŭ la esploroj de sciencistoj el la Kalifornia Universitato en Davis rezultas tamen, ke oksitocino intensigas sole la signifon de la sociaj spertoj. Ĝi povas favori kreiĝon de ligoj (pro pozitivaj spertoj) aŭ ĉe aliaj personoj intensigi socian timon (pro negativaj spertoj). Tio dependas de ĝia influo je konkreta cerboparto. En esploroj pri musoj specialistoj elmontris, ke femaloj de ronĝuloj spertintaj streson dum sociaj interagoj poste evitis kontakton kun novaj musoj. Post la apliko de medikamento blokinta la efikadon de oksitocino ili ĉesis timi kaj senprobleme kontaktis aliajn musojn. Similajn rezultojn oni akiris en pli frua ekzamenado, en kiu estis rimarkite, ke la socia streso stimulas la produktadon de oksitocino kaj stresitaj musaj femaloj ricevantaj pernaze la hormonodozon retiriĝas el la sociaj kontaktoj. La esploristoj malkovris, ke oksitocino povas influi du regionojn de la cerbo. Unu estas ligita kun la kontrolado de timo kaj laŭ la angla siglo estas difinata BNST, la alia estas „nucleus accumbens”, ligita kun la funkciado de premsistemo. La blokita efikado de la hormono en la regiono BNST kondukas al mildigo de la socia timo ĉe stresitaj animaloj. La kompreno kiamaniere tio funkcias ĉe musoj liveras novajn ideojn pri apliko de medikamentoj blokantaj oksitocinon en la terapio de la socia timo, kio ankaŭ povas evidentiĝi utila en la prilaborado de novaj kuracmetodoj kaze de deprimo aŭ la sociaj fobioj.

El la elsendo 21.11.2017. Legas Tomek – 2’07”

sc_tm_Oksitocino_kaj_socia_timo_02’07”.mp3; filename_=UTF-8”sc_tm_Oksitocino kaj socia timo_0207

--------------------------------------------------------------------------------

Ŝanĝoj en la gastronomiaj konsumkutimoj de poloj
[2017-11-21]
https://pola-retradio.org/2017/11/sangoj-en-la-gastronomiaj-konsumkutimoj-de-poloj/

Iom post iom ŝanĝiĝas gastronomiaj konsumkutimoj de poloj. Laŭ ĉiujara raporto „Pollando surtalere 2017” de MAKRO Pollando evidentiĝas, ke poloj ĉiam pli ofte vizitas restoraciojn ne nur dum tagoj laborliberaj, sed ankaŭ dumsemajne. Kompare kun la pasinta jaro oni notis 3-procentan kreskon. La vizito en restoracio fariĝas loko ne sole por forigi malsaton, sed ankaŭ por pasigi agrable tempon en la akompano de familianoj aŭ amikoj. Multaj konsumantoj kiel motivon elmontras komforton kaj ŝparon de la tempo. 62 procentoj de la respondintaj poloj alte taksas la menukvaliton. Favora prezo gravas por 52 procentoj de la enketitoj kaj por 29 procentoj signifon havas bona lokalizo de vizitota restoracio. 27 procentoj de la demanditoj kiel gravan taksis la priervokvaliton de la kliento. Polaj konsumantoj ĉiam pli ofte demandas pri konsisto de la pladoj kaj pri la maniero, en kiu ili estas pretigitaj. Plej oftan kritikon provokas maleblo ŝanĝi pladokonsisterojn, maleblo uzi sendratan retkonekton, manko de aparta loko por infanoj kaj beboj. Sian kontenton pri la vizito en restoracio polaj konsumantoj ĉiam pli ofte pretas premii per trinkmono, kiu ĝenerale egalas al la 10 procentoj de la menufakturo.

El la elsendo 21.11.2017. Legas Maciek – 1’27”

--------------------------------------------------------------------------------

Pollando avanas en la Unio, enmigrantoj-2016
[2017-11-21]
https://pola-retradio.org/2017/11/pollando-avanas-en-la-unio-enmigrantoj-2016/

Laŭ la  donitaĵoj de Eurostat Pollando okupas la 2-an lokon en la Unio laŭ la vidpunkto de enmigrantoj akceptitaj en 2016. Anticipas nian landon Britio, sed inter venantaj tien enmigrantoj plej grandan grupon konsistigas usonanoj. Pollando eldonis plej multe da t.n.  unuaj estaddokumentoj lige kun laboro por eksteruniaj civitanoj. Temis pri 585, 9 mil. Tio estas pli ol Germanio – 504 mil kaj duoble pli ol Francio – 235 mil.  En statistiko Pollandon anticipas Britio kun 865,9 mil enmigrintoj el inter kiuj 183, 8 mil estis usonanoj. Inter enmigrintoj akceptitaj de Pollando 512,5 mil estis ukrainanoj. Laŭ donitaĵoj de Eurostat Pollando okupis la unuan lokon laŭ la vidpunkto de dokumentoj donitaj al eksterlandanoj lige kun la deziro entrepreni laboron. Temas pri 58 procentoj de ĉiuj uniaj permesoj ligitaj kun laborcela enmigrado. Plej multajn permesojn lige kun la studdeziro eldonis Britio. En Pollando  plej multajn permesojn pro la studdeziro ricevis ĉinoj. En la ceteraj uniaj landoj dominas portempaj estadpermesoj ligitaj kun la familimotivoj.

El la elsendo 21.11.2017. Legas Milada

--------------------------------------------------------------------------------

Mallonge Koalicia krizo en Germanio
[2017-11-21]
https://pola-retradio.org/2017/11/mallonge-koalicia-krizo-en-germanio/

Germanio frontas politikan krizon pro la ŝiritaj dumonataj koaliciaj interparoloj inter CDU/CSU, FDP kaj Verduloj. Angela Merkel, la germana kanceliero deklaris en ARD-televido, ke ŝi pretas gvidi sian partion al akcelitaj balotoj ol krei nestabilan, malplimultecan registaron. Laŭ la germana prezidento temas pri la unua ĉi-speca krizo de preskaŭ 70 jaroj.

Pliaj poloj distingitaj pro savado de judoj

Lastlunde en Lublin (la orienta Pollando) reprezentantoj de dek polaj familioj transprenis postmorte medalojn de Yad Vaŝem Justulo inter la Nacioj de la Mondo en la nomo de siaj familianoj, kiuj estis savantaj judojn dum la 2-a mondmilito. Laŭ la statistiko el la 1-a de januaro 2017 inter 26 513 personoj honoritaj per la plej supera israela civila distingo troviĝas 6706 poloj.

Tago de la Infanaj Rajtoj – raporto de UNICEF

Kiel rezultas el la raporto de UNICEF publikigita okaze de la Tago de la Infanaj Rajtoj, pasinta lastlunde, malgraŭ tutmonda evoluo unu je dek du infanoj en la mondo vivas en landoj, en kiuj iliaj vivŝancoj estas malpli bonaj ol antaŭ 20 jaroj koncerne forlason de ekstrema mizero, ricevon de baza klereco, mortoeviton pro perforto.  Entute temas pri 180 milionoj da infanoj en 37 landoj de la mondo. Specialan mesaĝon lige kun la tago eldonis UEA-oficejo ĉe Unuiĝintaj Nacioj en Novjorko.

El la elsendo 21.11.2017. Legas Barbara – 1’59”

--------------------------------------------------------------------------------

E_elsendo el la 21.11.2017
[2017-11-21]
https://pola-retradio.org/2017/11/e_elsendo-el-la-21-11-2017/

Podkasto: Ludu en nova fenestro | Elŝutu

La 703-a E_elsendo el la 21.11.2017 ĉe www.pola-retradio.org

– Hodiaŭ ni denove proponas renkontiĝon kun la E-literaturo prezentante la 61-an fragmenton de la romano „Quo Vadis” de Henryk Sienkiewicz en E-traduko de Lidia Zamenhof. – En riĉa informparto aŭdiĝas mininformoj pri politika krizo en Germanio, pri 10 pliaj poloj savantaj judojn dum holokaŭsto distinigitaj per la medalo Justulo inter la Nacioj de la Mondo kaj pri UNICEF-raporto lige kun Tago de la Infanaj Rajtoj. Krome reference al Eurostat ni informas pri avana pozicio de Pollando en la Unio koncerne akceptitajn en 2016 enmigrantojn kaj pri ŝanĝiĝantaj kutimoj de poloj, kiuj ĉiam pli ofte vizitas restoraciojn. – La sciencbultena temo proksimigas malkovrojn pri oksitocino, kiu povas intensigi socian timon. – Muzike ni prezentas polan popolan kanton „Knabineto arbareton iris….” en la ĉina registro el 1986. – La akompana al la programinformo foto rilatas al ĉiam pli oftaj vizitoj de poloj en restoracioj. – Nia elsendo estas aŭskultebla ankaŭ en jutubo pere de: https://www.youtube.com/watch?v=bKcdTyuTEUM& t=23s

--------------------------------------------------------------------------------

Polaj sciencistoj distingitaj en Bruselo
[2017-11-22]
https://pola-retradio.org/2017/11/polaj-sciencistoj-distingitaj-en-bruselo/

Polaj sciencistoj akiris 27 medalojn, inkluzive de 24 oraj kaj tri arĝentaj dum la finiĝinta lastsemajnfine foiro de inventaĵoj Innova en Bruselo. Dum la foiro prezentiĝis entute 50 polaj inventistoj. La ĵurio premiis i.a. la prilaboritan kaj konstruitan en Pollando aranĝaĵon, kiu helpas al personoj frontaj ronkoproblemojn. Ĝi ebligas kun granda precizeco difini la funkciadon de la spirvojoj dank’ al la aparta ekzamenado de unuopaj nazvojaj kavoj kaj de la buŝa kavo. Tio estas verko de  sciencistoj el la laringologia fakultato en la universitata hospitalo en Olsztyn. Distingitaj i.a. estis sciencistoj el la Fizika Instituto de la Pola Sciencakademio  pro fluoreskaj koloraĵoj  malkovrantaj tumorajn ŝanĝojn en pulmoj. Tio povas helpi precize difini la lokazlizon de ĉi tiuj ŝanĝoj kaj prilabori novan terapimetodon. Reprezenanto de la Pola Produktejo de Valorpaperoj prezentis novan manieron protekti dokumentojn pere de lasersignado. Tiu metodo ebligas enkonduki kromajn informojn en dokumentojn, dank’ al tio pli bonan protekton de persondonitaĵoj. Ĝi ankaŭ protektas kontraŭ la falsado. La nunjaran, 65-an – kaj la lastan en Bruselo laŭ la organizantoj – eldonon de Innova partoprenis ĉirkaŭ 300 ekspoziciantoj.

El la elsendo 22.11.2016. Legas Barbara – 1’52”

sc_bp_medaloj_por_poloj_dum_innova_2016_0152-mp3-filename-utf-8sc_bp_medaloj-por-poloj-dum-innova-2016_01%2752%27%27

--------------------------------------------------------------------------------

Interparolo kun Mariusz Hebdzyński
[2017-11-24]
https://pola-retradio.org/2017/11/interparolo-kun-mariusz-hebdzynski/

Nia hodiaŭa antaŭmikrofona gasto estas Mariusz Hebdzyński en Pollando, junulara aktivulo, diplomito de la Porinstruista Kurso  kadre de la Interlingvistikaj Studoj, sed krome persono kun interesa profesio. Lia unua aŭtora produkto ĵus aperis sur la merkato sub la titolo The Dark. El la elsendo 24.11.2017 – 9’10”

--------------------------------------------------------------------------------

La japana mozaiko en la krakova Manggha-muzeo
[2017-11-24]
https://pola-retradio.org/2017/11/la-japana-muzaiko-en-la-krakova-manggha-muzeo/

Ekde septembro en la krakova Manggha-muzeo funkcias ekspozicio „La japana mozaiko” proksimigante la bazajn informojn pri Japanio, ĝia geografio, kulturo, arto, ĉiutagaĵoj kaj kuirarto.  Tiu edukkaraktera ekspozicio celas ne sole infanojn. Dank’ al 9 ekspozicisegmentoj la vizitantoj konatiĝas kun pluraj faktoj  pri la japana geografio, demografio, religio kaj simboloj. Sekve oni prezentas japanajn festojn, kuirarton kaj teksaĵojn kaj laŭvice vizitanto eniras la mondon de japana kaligrafio kaj papero. Ne mankas popkultura segmento,  en kiu eblas konatiĝi same kun la tradiciaj, kiel ankaŭ nuntempaj ludoj kaj bildstrioj. La lasta parto, kiun oni eniras preterirante la miniaturajn arbojn bonsai kaj floraranĝojn ikebana, proksimigas la spacon de la tradicia japana domo kun tatamoj,  verando kun alrigardo al la ŝtonĝardeno zen. En la interno estas prezentitaj kirasoj kaj glavoj. Dum la ekspozicio daŭronta ĝis la 7-a de januaro 2018 estis planitaj multaj akompanaj aranĝoj dum kiuj eblas lerni kaligrafion, la preparadon de miniaturaj dolĉaĵoj wagashi (ŭagaŝi), la elfaradon de lignogravuraĵoj, de la tuketoj furoshiki (furoŝiki) aŭ kreado de paperpupoj washi ningo (ŭaŝi ningo).

El la elsendo 24.11.2017. Legas  Gabi – 1’50”

--------------------------------------------------------------------------------

E_elsendo el la 24.11.2017
[2017-11-24]
https://pola-retradio.org/2017/11/e_elsendo-el-la-24-11-2017/

Podkasto: Ludu en nova fenestro | Elŝutu

La 704-a E_elsendo el la 24.11.2017 ĉe www.pola-retradio.org

– Nia hodiaŭa antaŭmikrofona gasto estas Mariusz Hebdzyński en Pollando, junulara aktivulo, diplomito de la Porinstruista Kurso kadre de la Interlingvistikaj Studoj, sed krome persono kun interesa profesio. Lia unua aŭtora produkto ĵus aperis sur la merkato sub la titolo The Dark. – La komenca kulturkronika informo rilatas al la daŭranta en Krakovo edukkaraktera ekspozicio en Manggha-muzeo proksimiganta bazajn informojn pri Japanio. – E-komunuma segmento rilatas al du E-eventoj en Pollando en la dua semajnfino de decembro. En Vroclavo (la sudokcidenta Pollando) okazos du konkursoj sub la tegmena temo „La ĉarmo de vorto en Esperanto” pri la poezirecitado kaj pri legado en Esperanto. Ĉiajn informojn eblas ricevi ĉe: festivalo.eo@gmail.com per la mesaĝo kun la temo E-poemo. En Toruno (la norda Pollando) okazos i.a. solena finalo de la poezia konkurso „Ĉe la rivero Vistulo” organizata kunlabore kun la junulara teatro STUDIO „P”. Detalaj informoj riceveblaj ĉe: mariapok@op.pl aŭ teresa.nemere@op.pl – La akompananta la programinformon foto prezentas epizodon el prijapana ekspozicio en la krakova muzeo Manggha. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

CBOS pri la 2-jara laboro de la registaro
[2017-11-26]
https://pola-retradio.org/2017/11/cbos-pri-la-2-jara-laboro-de-la-registaro/

Laŭ la plej nova opinisonda esploro  de CBOS rilatanta al la dujara funkciado de la registaro la respondintoj pli ofte rimarkas pozitivajn sekvojn en la funkciado de la kabineto de Beata Szydło. Inter la plej grandaj meritoj de ŝia registaro estas menciataj la porfamilia programo Familio 500 plus, malaltigo de la emrita aĝo kaj efika ekonomia politiko, kies rezulto estas i.a. kompaktigo de la imposta sistemo kaj la malkreskinta senlaboreco. Kiel elmontris ekspertoj de CBOS preskaŭ la duono de la enketitoj menciis neniujn negativaĵojn en la funkciado de la registaro. Dum la lasta jaro pliboniĝis pritaksoj de la registaro en ĉiuj sferoj pridemanditaj de CBOS i.a. koncerne kontraŭbataladon de deliktoj kaj certigon de sekureco, kontraubataladon de korupto.  Du kvinonoj de la enketitoj bone aŭ tre bone taksas la ŝtatgvidadon kaj manieron mastrumi per la publika mono. Laŭ la opinisondado de Kantar Public por Pola Televido rezultas, ke se balotoj okazus nun por Juro kaj Justeco voĉdonus 45 procentoj de la balotintoj, por Civitana Platformo 23. Malpli ol 10 procentojn akiris Moderna kaj Kukiz’15.  Alianco de Demokrata Maldekstrularo akiris 5 procentojn.

El la elsendo 07.11.2017. Legas Milada – 1’49”

--------------------------------------------------------------------------------

Plurfunkciaj poŝtelefonoj
[2017-11-28]
https://pola-retradio.org/2017/11/plurfunkciaj-postelefonoj/

Por plimulto de homoj la plurfunkciaj telefonoj rolas pli ol amiko fariĝante nedisigebla parto de la vivo. Laŭ esploroj de la konzerno Motorola plimulto de personoj kaze de incendio savus sian poŝtelefonon kaj ne, ekzemple katon. La nuntempaj poŝtelefonoj evidente ofertas multon pli ol la eblecon telefoni kaj skribi mesaĝojn. Ili estas amikaj, sed kelkaze malamikaj. La Monda San-Organizo en 2011 atribuis al la radiado de la plurfunkcia telefono la nivelon 2B en la klasifiko pri la kancerogenaj faktoroj.  Ekzemple la risko de cerbokancero estas je 40 procentoj pli alta, se oni uzas poŝtelefonon duonan horon tage. Multaj diverslokaj esploroj konfirmas, ke la radiado de poŝtelefono povas difekti DNA-n. En 2015 grupo de 190 sciencistoj el 39 ŝtatoj alvokis Mondan Sanorganizon kaj UN-on krei sekurecrekomendojn pri la efikado de la elektromagneta kampo kaj eduki unuavice gravedajn virinojn kaj infanojn pri la sanrisko ligita kun la uzo de plurfunkciaj poŝtelefonoj. Ĝenerale oni rekomendas i.a.  ne telefoni en lokoj kun malbona atingopovo.  Por eviti la tenadon de la poŝtelefono ĉe la kapo oni rekomendas la uzadon de kapaŭskultiloj kaj evitadon de longaj interparoloj. Krome oni rekomendas ne meti la poŝtelefonon en lokojn, ekz. poŝojn, kiuj kontaktas la korpon kaj apliki aviadilan funkcion, kiam oni ĝin ne uzas. Antaŭneloge aldoniĝis pliaj esploroj, pri kiuj informis „Journal of the Association for Consumer Research”. Evidentiĝis, ke kognaj kapabloj de la cerbo malaltiĝas, kiam poŝtelefono troviĝas tuŝproksime. Sciencistoj el la Teksasa Universitato en Austin ekzamenis ĉirkaŭ 800 uzantojn de la plurfunkciaj poŝtelefonoj. Personoj, kiuj lasis siajn poŝtelefonojn en alia ĉambro ol ili mem laboris akris pli bonajn rezultojn, ol personoj, kiuj solvante teston kunhavis poŝtelefonon. Laŭ la gvidanta la esplorojn Adrian F. Ward ĉiam pli ofte aperas la sugestoj, ke poŝtelefonoj perturbas la kognajn eblecojn de la cerbo. Kvankam homo ne pensas pri sia poŝtelefono, la procezo postulanta rezonadon pri solvenda tasko forrabas la limigitajn kognajn kapablojn de la homo en la proksimeco de plurfunkcia telefono.

El la elsendo 28.11.2017. Legas Tomek kaj Barbara – 2’38”

--------------------------------------------------------------------------------

Mallonge_28.11.2017
[2017-11-28]
https://pola-retradio.org/2017/11/mallonge_28-11-2017/

Merkel ne plu por denovaj balotoj

Dum sia unua publika elpaŝo post la fiasko de la koaliciaj interparoloj inter CDU/CSU, FDP kaj Verduloj Angela Merkel esprimis sin  kontraŭ denovaj balotoj en Germanio. La germana kanceliero substrekis, ke Eŭropo bezonas fortan Germanion, tial dezirinde estus formi la registaron. Martin Schultz, la estro de SPD kiu malgraŭ la pli frua sugesto flanke de CDU, decide ekskludis interparolojn kun Merkel, post la renkontiĝo kun la germana prezidento signalis pretecon inaŭguri dialogon, se tia estos la starpunkto de la tuta SPD.

El la elsendo 28.11.2017. Legas Milada – 0’48”

--------------------------------------------------------------------------------

Poloj memoras kaj esperas
[2017-11-28]
https://pola-retradio.org/2017/11/poloj-memoras-kaj-esperas/

Semajnfine en la Memorkapelo de la Sanktejo de la Plej Santa Maria, Stelo de nova evangelizo kaj sankta Johano Paŭlo la 2-a okazis internacia konferenco „Memoro kaj espero” dediĉita alpoloj savantaj judojn dum la 2-a mondmilito. Organizis ĝin Supera Lernejo de la Socia kaj Amaskomunikila Kulturo en Toruno, Instituto de s-ta Johano Paŭlo la 2-a „Memoro kaj identeco” kaj la fondaĵo  From The Depths de Jonny Daniels. La konferencon partoprenis ĉefministro Beata Szydło, pluraj ministroj de ŝia registaro, parlamentantoj, reprezentantoj de la israela registaro, israelaj deputitoj, rabenoj el Pollando kaj multaj eŭropaj landoj. La Memorkapelo enhavas nomojn ĉizitaj en nigra granito de 1170 poloj kiuj dum dum la 2-a mondmilito estis avantaj judojn kaj pro tio estis murditaj de germanoj. La entrepreno kun rekono estis akceptita en Isrealo.

El la elsendo 28.11.2017. Legas Milada – 1’17”

--------------------------------------------------------------------------------

En Pollando ne plu dimanĉa vendejkomerco
[2017-11-28]
https://pola-retradio.org/2017/11/en-pollando-ne-plu-dimanca-vendejkomerco/

Pasintsemajne la Sejmo proklamis leĝon, malpermesantan dimanĉan vendejkomercon. Ĝi ekvalidos la 1-an de marto 2018 kaj koncernos du dimanĉojn monate. Ekde la 1-a de januaro 1919 eblos butikumi dimanĉe dum la lasta dimanĉo de la monato. Ekde 2020 la malpermeso rilatos alĉiuj dimanĉoj. La dimanĉa butikumado tamen estos ebla en fervojaj stacidoj, fluĝavenoj kaj ankaŭ i.a. en bakejoj, sukeraĵejoj kaj glaciaĵejoj. Malpermeso ne rilatas al la interreta butikumado. Pluvalidos la principo, ke vendejoj povos funkcii dimanĉe, se kiel vendisto laboros ĝia posedanto.

El la elsendo 28.11.2017. Legas Milada – 0’54”

--------------------------------------------------------------------------------

Ĝis 2020 finiĝos laboroj pri la pola-germana lernolibro pri historio
[2017-11-28]
https://pola-retradio.org/2017/11/gis-2020-finigos-laboroj-pri-la-pola-germana-lernolibro-pri-historio/

Laŭ la pola klerigministerio la laboroj pri la pola-germana lernolibro pri historio finiĝos ĝis 2020. Antaŭnelonge estis prezentita ĝia dua volumo. La lernolibro „Eŭropo. Nia historio” estas la pola-germana projekto iniciatita en 2008 fare de la pola kaj germana registaroj. Temas pri la dua ĉi-speca iniciato en Eŭropo. La unua komuna lernolibro pri historio por lernantoj de abiturientaj klasoj en la lingvoj franca kaj germana aperis en 2006 samtempe  en Francio kaj Germanio. La taskon verki la lernolibron uzeblan same en la polaj kiel ankaŭ en la germanaj superelementaj lernejoj transprenis Komuna Pola-Germana Lernolibra Komisiono. Konforme al la premisoj la pola kaj la germana eldonoj diferencas sole per la lingva versio, dum ĝia enhavo,  strukturo, grafika aspekto estas identaj. Ĉiun lingvoversion kompletigas didaktita materialo pri naciaj problemoj, apartaj por ĉiu el la landoj. La unua volumo de la lernolibro „Eŭropo. Nia historio” ĉirkaŭprenanta la periodon de prahistorio ĝis la fino de la mezepoko aperis en 2016. La dua rilatas al hstorio ĝis 1815. Ĝis 2020 aperos du pliaj volumoj, kies enhavo traktas historion ĝis la politikaj transformiĝoj en Eŭropo en la jaroj 1989/90.

El la elsendo 28.11.2017. Legas Milada – 0’48”

--------------------------------------------------------------------------------

Prof. Federico Gobbo pri heredaĵo de Ludoviko Zamenhof kadre de ateliero pri la antaŭholokaŭsta juda historio
[2017-11-28]
https://pola-retradio.org/2017/11/prof-federico-gobbo-pri-heredajo-de-ludoviko-zamenhof-kadre-de-ateliero-pri-la-antauholokausta-juda-historio/

Nia antaŭmikrofona gasto nunsemajne estas prof. Federico Gobbo , kun kiu ni interparolas pri interesa evento okazonta meze de decembro en Varsovio. Nome la Muzeo pri la historio de polaj judoj organizas atelieron  dediĉitan al la antaŭholokaŭsta juda historio. Pro Zamenhof-Jaro la invititaj esperantlinvaj specialistoj aparte traktos la heredaĵon de Ludoviko Zamenhof. La interparolo kun prof. Gobbo estas ankaŭ la okazo interŝanĝi kelkajn konstatojn pri la gvidita de li Amsterdama Katedro. El la elsendo 28.11.2017 – 9’33”

--------------------------------------------------------------------------------

E_elsendo el la 28.11.2017
[2017-11-28]
https://pola-retradio.org/2017/11/e_elsendo-el-la-28-11-2017/

Podkasto: Ludu en nova fenestro | Elŝutu

La 705-a E_elsendo el la 28.11.2017 ĉe www.pola-retradio.org

– Nia antaŭmikrofona gasto nunsemajne estas prof. Federico Gobbo, kun kiu ni interparolas pri interesa evento okazonta meze de decembro en Varsovio. Nome la Muzeo pri la historio de polaj judoj organizas atelieron dediĉitan al la antaŭholokaŭsta juda historio. Pro Zamenhof-Jaro la invititaj esperantlinvaj specialistoj aparte traktos la heredaĵon de Ludoviko Zamenhof. La interparolo kun prof. Gobbo estas ankaŭ la okazo interŝanĝi kelkajn konstatojn pri la gvidita de li Amsterdama Katedro. – Komencaj aktualaĵoj rilatas al evoluoj establi novan germanan registaron; al la semajnfina internacia konferenco en Toruno pri poloj savantaj judojn dum la 2-a mondmilito kun la partopreno de polaj kaj israelaj altranguloj, specialistoj pri la temo kaj saviĝintoj; al la pasinstsemajna decido pri forigo de la dimanĉa vendejkomerco. Ni krome informas pri la pola-germana lernolibro pri historio, kies 2-a volumo ĵus aperis. – La sciencbultena temo koncernas novajn esplorojn pri la minaca efikado de la plurfunkciaj telefonoj. – Fragmente ni prezentas la kanzonon de Jonny M. el lia lasta KD „Kreaktiva” – „Ni estas fortaj”. – La akompananta la programinformon foto prezentas fragmenton de la granita tabulo el la Kapelo de Paco en Toruno kun nomoj de milo da murditaj de germanoj poloj savantaj judojn dum la 2-a mondmilito. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Modo je Cranach
[2017-12-01]
https://pola-retradio.org/2017/12/modo-je-cranach/

La 31-an de oktobro en la Nacia Muzeo en Vroclavo (en la sudokcidenta Pollando) estis inaŭgurita ekspozicio titolita Modo je Cranach (pollingve Moda na Cranacha) prezentanta la pentroarton el la periodo de la protestanta reformo en Vroclavo kaj en Malsupra Silezio. La verkoj de Lucas Cranach kaj de artistoj el lia rondo rolas kiel la interpretoŝlosilo por prezenti lian influon en la artan vivon de la regiono. Inter la kelkdekaj pentraĵoj de Cranach ekspoziciataj en Vroclavo troviĝas interalie Salome kun la kapo de Holoferno aŭ Adamo kaj Eva. La direktoro de la Nacia Muzeo en Vroclavo, Piotr Oszczanowski, substrekas, ke oni ne povas forgesi pri la grandega influo de la Cranach-familio en la arton de granda parto de Eŭropo kaj pri la krea fekundeco. Aldonendas, ke temas pri artistoj, kiujn nuntempe oni povus difini kiel lertajn artokomercistojn, pro kio iliaj verkoj troviĝas en multnombraj muzeoj, interalie en Vroclavo, kun kiu la familio Cranach havas ja ligojn. Nome, ĝuste en Vroclavo la filino de Lucas Cranach la Juna, edziniĝis al fama tiutempe kuracisto Johann Herman kaj kiel doto ŝi alportis al Vroclavo pentraĵojn aŭtoritaj de siaj patro kaj avo. Temis pri verkoj tiom kvalitaj, ke la imperiestro Rudolfo la Dua petis unu el ili por ekspozicii ĝin en sia kolekto de la Hradĉany kastelo en Prago. La vroclavanoj, tamen, respondis al la regnestro, ke eble li elektu alian pentraĵon: temis ĝuste pri la menciita kadre de la ekspozicio Salome kun la kapo de Holoferno, venigita al Vroclavo el Budapeŝto.

El la elsendo 01.12.2017. Legas  Barbara kaj Maciek – 1’57”

--------------------------------------------------------------------------------

Beksińscy. Videosona albumo
[2017-12-01]
https://pola-retradio.org/2017/12/beksinscy-videosona-albumo/

Ekde la 10-a de novembro en la polaj kinejoj eblis spekti la dokumentan filmon (pollingve Beksińscy. Album wideofoniczny), kies scenaro kreiĝis surbaze de sukcese venidĝanta en Pollando biografia libro Beksińscy. Duobla porteto (Beksińscy. Portret podwójny) de Magdalena Grzebałkowska. La premiero de la filmo okazis kade de la ĉi-jara, 57-a eldono de la Krakova Filmfestivalo, dum kiu ĝi ricevis apartan distingon de la ĵurio. La filmo estis prezentita ankaŭ dum aliaj polaj filmfestivaloj, interalie en Lodzo, Kazimierz Dolny kaj Sopot. Ĉie ĝi vekis grandan interesiĝon de la spektantaro kaj spronis al longdaŭraj, postprezentaj diskutoj kun la aktoroj. La emociajn reagojn de la publiko kaŭzas interalie la majstre prezentita ĉefa vefto de la filmo, nome la historio de la familio de Zdzisław Beksiński, fama pola pentristo. Liaj komplikaj rilatoj kun la filo Tomasz, suferanta pro depresio kaj plurfoje provinta ĉesigi sian vivon, en la filmo estis precize rekonstruitaj pere de privataj, ĝis nun nepublikigitaj sonaj, filmaj kaj fotografiaj arkivaĵoj de la familio Beksiński. Ĉio-ĉi eblis dank’al pli ol duonjarcenta pridokumentado de la vivo de sia familio fare de Zdzisław Beksiński. Nome, pere de leteroj, fotografioj, sonaj memoraĵoj kaj amatorecaj fimoj, la pentristo kreis siaspecan memorarkivejon de la familio; ĝiaj fragmentoj estis majstrece enplektitajn en la scenaron. Tiamaniere, la filmaj scenoj distingiĝas per altgrada realeco, per kiu la filmspektanto iĝas proksima atestanto de la suferoplena historio de Zdzisław Beksiński.

El la elsendo 01.12.2017. Legas  Barbara kaj Maciek – 2’07”

--------------------------------------------------------------------------------

E_elsendo el la 01.12.2017
[2017-12-01]
https://pola-retradio.org/2017/12/e_elsendo-el-la-01-12-2017/

Podkasto: Ludu en nova fenestro | Elŝutu

La 706-a E_elsendo el la 01.12.2017 ĉe www.pola-retradio.org

– Pola Turisma Organizo ĵus prezentis 10 novajn vizitindajn, turismajn atrakciaĵojn en Pollando. Tio i.a. estas temo de nia nunsemajna felietono pri Koninda Pollando. – Komencaj kulturkronikaj informoj rilatas al la dokumenta filmo „Beksińscy. Videosona albumo” kaj al la interesa ekspozicio titolita “Modo je Cranach” en la Nacia Muzeo en Vroclavo. – La E-komunumaj informoj listigas baldaŭajn eventojn okazontajn lige kun Zamenhof-Jaro-2017 en Novjorko, Sankt-Peterburgo kaj Romo. – Hodiaŭ en la elsendo mi memorigis la kanton de De André en la E-plenumo de Grazia Barboni. – La akompananta la programinformon foto prezentas la Princan Kastelon en Niemodlin, unu el 10 novaj vizitindaj atrakciaĵoj de Pollando. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La plej bonaj turismaj produktoj  – 2017
[2017-12-01]
https://pola-retradio.org/2017/12/la-plej-bonaj-turismaj-produktoj-2017/

Jen kaj jen ni informas niajn aŭskultantojn pri diversaj plebiscitoj, en kiuj estas elektataj diversaj vizitindaj lokoj de Pollando. Ĝis nun plej  ofte ni parolis pri la plebiscito de National Geographic Traveler. Same kiel en la antaŭaj jaroj en 2017 temis pri elekto de 7 novaj mirlokoj de Pollando el inter 32 proponoj. La plebisciton partoprenis preskaŭ 40 mil voĉoj. Sekve de ili la unuan lokon akiris Misteroj de Karkonosze-montaro kun preskaŭ 20 procentoj de la voĉoj. Pli ol 16 procentojn de la voĉdonintoj elektis la Apud-Warta-riveran bulvardon en Gorzów (la okcidenta Pollando) kaj pli ol 14 procentoj de la voĉdonintoj deklaris sin por  la subtera urbo sur la insulo Wolin. Malpli ol 10 procentoj de la voĉdonintoj deklaris kiel apartan mirlokon de Pollando-2017 Centron de Kulturrenkontiĝoj en Lublino, la Postaŭgustenan Komplekson en Żagań, la Farmejon de Gucie-familio kaj la Itineron la Apudkarpatiaj Gustoj. Sed ne sole National Geographic Traveler klopodas popularigi vizitindajn lokojn de Pollando. Ankaŭ la Pola Turisma Organizo entreprenas de jaroj agadojn, kiuj unuflanke stimulas evoluigon de la profesia turisma produkto, aliflanke popularigas ĝin enlande kaj elsterlande. Kadre de tiuj agadoj okazas ankaŭ konkurso pri la plej bona pola turisma produkto. Ĝi celas elekti la plej atrakciajn, novecajn kaj amikajn por vizitantoj turismajn produktojn kaj ilian popularigon kaj krome subtenadon de regionaj kaj lokaj iniciatoj, kies klopodo estas krei produktojn turismajn. La unua konkuso de Pola Turisma Organizo estis organizita jam antaŭ 14 jaroj en 2003. Kvin jarojn poste ĝia regularo estis modifita ebligante akiri al. la produktoj iam premiitaj per la nomo turisma produkto Oran Ateston de la Organizo pro konsekvenca kaj krea evoluigo de sia agado. En la nuna jaro akiris ĝin la Viva Muzeo de Mielkuko en Toruno. Krome nunjare 10 novaj el 45 proponoj ricevis la nomon de turisma produkto en kvin kategorioj: cikla evento, turisma servotasko, objekto, itinero kaj regiono. Al ili estis kalkulitaj – ZOO Safari Borysew, la atrakcifortereso de Zamość, la reĝa Kastelo en Chęciny, ekskurso laŭ la itinero de San-rivero, palaco kaj farmista komplekso Galiny, la ĝardeno Hortulus Spectalis en Dobrzyca, Muzeo de Sapo kaj Historio de Malpureco en Bydgoszcz, Muzeo de la Ŝtonkarba Minado – La minejo Guido en Zabrze, Eŭropa Centro de Solidareco en Gdansko kaj la Scienca Centro Kopernik en Varsovio. Pri kelkaj el la objektoj el ĉi tiu listo ni jam parolis en niaj elsendoj, aliajn plej interesajn ni promesas prezenti en niaj sekvaj elsendoj.

El la elsendo 01.12.2017. Legas Barbara

--------------------------------------------------------------------------------

Fizikaj ekzercoj ekzercoj influas ne sole la muskolan strukturon
[2017-12-05]
https://pola-retradio.org/2017/12/fizikaj-ekzercoj-ekzercoj-influas-ne-sole-la-muskolan-strukturon/

Sciencistoj el McMaster University estas konvinkitaj, ke la fizikaj ekzercoj ne sole influas la muskolstrukturon de la homo, sed ankaŭ lertigas lian memorkapablon, ebligas batali kontraŭ demencon kaj sekvojn de Alzheimer-malsano. Tiel la listo de la salubraj efikoj de la fizika ekzercado vastiĝis. Raportis pri tio “Journal of Cognitive Neuroscience”. La eksperimenton partoprenis 95 junaj, sanaj volontuloj apartigitaj en tri grupoj. Personoj el la unua grupo dum 6 semajnoj partoprenis intensajn fizikajn ekzercojn, tiuj el la dua ligis fizikajn ekzercojn kun trejnado de kognokapabloj. En la tria, kontrola grupo volontuloj praktikis sidan vivstilon kaj frontis neniujn mensajn ekzercojn. Ĉiuj partoprenintoj estis ekzamenitaj antaŭ kaj post la fino de la eksperimento. La esplorrezultoj elmontris, ke same la fizikaj ekzercoj kiel la kombino de la fizikaj ekzercoj kun la mensa trejnado fajnigis la memorkapablon. En la kontrola grupo estis rimarkitaj neniuj ŝanĝoj. Tio sugestas, ke ĉiutagaj, eĉ mallongaj (20-minutaj) sesioj de intensaj ekzercoj povas avantaĝe influi la memorkapablon. Tio estas des pli interesa, ke videblan rezulton eblis atingi en relative mallonga periodo.

El la elsendo 05.12.2017. Legas Tomek kaj Maciek – 1’27”

--------------------------------------------------------------------------------

Zamenhof kun libro subbrake
[2017-12-05]
https://pola-retradio.org/2017/12/zamenhof-kun-libro-subbrake/

Estis solvita konkurso por Zamenhof-monumento en Bjalistoko. La konkurson partoprenis 18 skulptistoj. Komence la ideodonintoj de monumentoprojekto imagis, ke juna Zamenhof ruligos la gisan cirklan fajrokovrilon de ligno/karba fornelo, kio estis ŝatata distro de knaboj en la epoko, kiam Zamenhof vivis en Bjalistoko. La ĵurio decidis tamen, ke pli serioze aspektos juna Zamenhof kun libro subbrake. Kaj tiu projekto de Ryszard Piotrowski, Katarzyna Piotrowska el Varsovio venkis en la konkurso. La aŭtoroj gajnis la monpremion en la alteco de 14 mil zlotoj (pli ol 3 mil eŭroj)  kaj estis invititaj al intertraktoj pri ĝia realigo. La monumento de juna Zamenhof ekstaros en la urbocentro ĉe Zamenhof-strato lime kun la Foirplaco de Kościuszko.

El la elsendo 05.12.2017. Legas Milada – 1’07”

--------------------------------------------------------------------------------

Okupoj pri regiona eduko en Chorzów
[2017-12-05]
https://pola-retradio.org/2017/12/okupoj-pri-regiona-eduko-en-chorzow/

Pli ol 11 mil lernantoj el la bazaj kaj superbazaj lernejoj kaj el antaŭlernejoj en Chorzów (la suda Pollando) unu fojon monate povas partopreni lecionojn pri regiona eduko. La lernejoj estis provizitaj per ekzempleroj de la sileziparola abco-libro. Ĝi donas la okazon al junaj personoj konatiĝi kun la historio de la regiono, lokaj tradicioj kaj kutimoj, kaj ankaŭ lerni unuopajn vortojn. Instruistoj preparas i.a. parolkonkursojn aŭ urbovizitojn. Por la pli junaj infanoj estas realigata projekto „Dancanta Silezio”, danc- kaj kantokupoj,  organizitaj kun la ensemblo de kanto kaj danco „Śląsk”. La eldono de la 100-paĝa Suprasilezia abco-libro estis subvenciita de la ŝtata buĝeto. De  kelkaj jaroj la regionaj medioj referencante al la sileziaj tradicioj postulas agnoski la silezian parolon la regiona lingvo. La urbooficejo en Chorzów kunlaboras kun la Societo por la Flegado kaj Disvastigado de la Silezia Parolo. La celo de la agadoj, koordinitaj de la societo kadre de la programo “Godomy po ślonsku” (Ni parolas silezie),  estas favori la uzon de la silezia parolo en la publikaj lokoj, vendejoj, servofirmaoj, oficejoj, lernejoj, kulturinstitucioj kaj simile.

El la elsendo 05.12.2017. Legas Tomek – 1’26”

--------------------------------------------------------------------------------

Nova estro de la Eŭropa Platformo de Memoro kaj Konscienco
[2017-12-05]
https://pola-retradio.org/2017/12/nova-estro-de-la-europa-platformo-de-memoro-kaj-konscienco/

Doktoro Łukasz Kamiński, historiisto kaj eksa prezidanto de la Instituto pri la Nacia Memoro (2011-2016) estis elektita kiel la nova estro de la Eŭropa Platformo de Memoro kaj Konscienco. Temas pri la senprofita eksterregistara organizo, okupiĝanta pri popularigado de konoj pri la dudekjarcentaj totalismoj. Lia oficperiodo daŭros du jarojn. Inter la plej gravaj taskoj de la platformo la nova prezidanto menciis i.a. realigon de la projekto „projektu “Justice 2.0”, estanta provo ellabori internacian mekanismon juĝi komunistajn krimojn,  konforme al kiu ili ne subiĝas al preskriptiĝo. Al la platformo (The Platform of European Memory and Conscience) apartenas preskaŭ 60 organzaĵoj el la tuta Eŭropo,  inkluzive la polan Instituton pri la Nacia Memoro, kiu estis ĝia kunfondinto. La plej grava tasko de la platformo estas kunlaboro favore al disvastigo de konoj pri totalismaj reĝimoj kaj memorindigo de iliaj viktimoj. Ĉiujare ĝi atribuas premion pro kontribuo al agadoj kontraŭ la renaskiĝantaj totalismaj reĝimoj.

El la elsendo 05.12.2017. Legas Maciek – 1’18”

--------------------------------------------------------------------------------

Kreiĝas la scienca centro Astrocent
[2017-12-05]
https://pola-retradio.org/2017/12/kreigas-la-scienca-centro-astrocent/

Esploroj ligitaj kun la detektado de la gravitaj ondoj kaj malhela materio estos la ĉefa agadsfero de la internacia scienca centro Astrocent en Varsovio. Ĝi kreiĝas kadre de la 2-a konkurso de la programo Internaciaj Esploragentejoj  realigata de la Fondaĵo favore al la Pola Scienco. La plej grava tasko de Astrocent estos malkovrado kaj esplorado de enorme malfortaj signaloj kaj kaŝitaj informoj en fiziko, aparte en la esplorado de la Universo. La ĉefaj agadsferoj estos esploroj ligitaj kun la planataj eksperimentoj pri detektado de gravitaj ondoj kaj malhela materio. Ambaŭ apartenas al fundamentaj problemoj kaj samtempe plej ekscitaj sferoj de fiziko kaj astrofiziko de partikloj, koncerne kiujn en la lastaj kelkdek jaroj okazis senprecedencaj malkovroj.  Jam nun eblas paroli pri almenaŭ tri praktikaj aplikoj de teknologiaj atingaĵoj de Astrocent. Unue, temas pri inteligentaj algoritmoj por alifarado de enorme ampleksaj kolektoj de  donitaĵoj kaj selekta ekstraktado de informoj. Due,  temos pri evoluigado de moduloteknologio de fotondetektiloj. Trie, temos pri esplorado de sismosentigilaj kompleksoj necesaj en detektiloj de gravitaj ondoj, kiel LIGO. Ili povos esti utiligataj  ankaŭ por serĉado de petrolo aŭ frua avertado kontraŭ tertremoj.

El la elsendo 05.12.2017. Legas Tomek  – 1’31”

sc_tm_Nova_scienca_centro_Astrocent_01’31”.mp3; filename_=UTF-8”sc_tm_Nova scienca centro Astrocent_0131

--------------------------------------------------------------------------------

D-ro Renato Corsetti pri Interlingvistikaj Studoj kaj pri Arkones
[2017-12-05]
https://pola-retradio.org/2017/12/d-ro-renato-corsetti-pri-nted-ro-renato-corsetti-pri-interlingvistikaj-studoj-kaj-pri-arkones/

En nia E-elsendo ni gastigas antaŭmikrofone d-ron Renato Corsetti, kiu ĉi-aŭtune estis unu el la gastlekciantoj kadre de la Interlingvistikaj Studoj en Poznano, partoprenis la 4-an Interlingvistikan Simpozion kaj kontribuis al Arkones-programo. El la elsendo 05.12.2017 – 11’26”

--------------------------------------------------------------------------------

E_elsendo el la 05.12.2017
[2017-12-05]
https://pola-retradio.org/2017/12/e_elsendo-el-la-05-12-2017/

Podkasto: Ludu en nova fenestro | Elŝutu

La 707-a E_elsendo el la 05.12.2017 ĉe www.pola-retradio.org

– En nia hodiaŭa E-elsendo ni gastigas antaŭmikrofone d-ron Renato Corsetti, kiu ĉi-aŭtune estis unu el la gastlekciantoj kadre de la Interlingvistikaj Studoj en Poznano, partoprenis la 4-an Interlingvistikan Simpozion kaj kontribuis al Arkones-programo. – Komencaj aktualaĵoj rilatas al la nova prezidanto de Eŭropa Platformo de Memoro kaj Konscienco, kiu fariĝis polo; al regionaj okupoj pri la silezia parolo; al solvita konkurso por monumento de junaĝa Zamenhof en Bjalistoko. – La sciencbultenaj temoj traktas la kreiĝantan sciencan centron Astrocent en Varsovio kaj surprizajn efikojn de fizikaj ekzercoj. – Muzike akompanas nin hodiaŭ Mariusz Domaszewicz kaj mi memorigas lian kanton “Tempo de espero”. – La programinforma foto el interreto prezentas la projekton de nova monumento de Zamenhof en Bjalistoko. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La suna lumo kaj la psika sano
[2017-12-06]
https://pola-retradio.org/2017/12/la-suna-lumo-kaj-la-psika-sano/

La kvanto de la suna lumo estas la plej grava veterfaktoro reguliganta emociojn  kaj bonfarton. Esploristoj el la usona Universitato de Brigham Young komparis kaj analizis klinikajn informojn pri pacientoj serĉantaj psikologian helpon kaj informojn enhavantajn meteologiajn donitaĵojn. Ĉi lastaj konsideris la kvanton de sunlumo, nubiĝon, pluvojn, ventorapidecon, temperaturon kaj nivelon de aerpolucio. Laŭ iliaj konkludoj nenio tiomgrade influas la psikan streĉitecon kiel nesufiĉa kvanto de  la lumo atinganta la Teron. Kvankam tio ne estas io nova en la kunteksto de sciencaj esploroj, tamen konsciigas kiom gravas por la psika kaj emocia sano konforma sunradiado. Laŭ esploristoj ĝi estas la plej grava veterfaktoro reguliganta emociojn kaj bonfarton. Skribis pri tio „Journal of Affective Disorders”. Al homoj ŝajnas, ke ili sentos pli grandan psikan streĉitecon dum tagoj kun abunda pluvo kaj altgrada aerpolucio. Tia ligo ne ekzistas. Unusola vere esenca faktoro estas la kvanto de la lumo, kiu atingas la Teron inter la sunleviĝo kaj sunsubiro. Per tio eblas klarigi la fakton, ke dum la vintraj monatoj kreskas bezonateco je la servoj de terapiistoj, ĉar iliaj klientoj fariĝas aparte impresiĝemaj je emocia maltrankvilo.

El la elsendo 06.12.2016. Legas Tomek – 1’30”

sc_tm_pliaj_konfirmoj_pri_dependeco_inter_la_sunradioj_kaj_psika_sano_0130-mp3-filename-utf-8sc_tm_pliaj-konfirmoj-pri-dependeco-inter-la-sunradioj-kaj-psika-sano_01%2730%27%27

--------------------------------------------------------------------------------

La krakovaj kristnaskaj kripetoj
[2017-12-08]
https://pola-retradio.org/2017/12/la-krakovaj-kristnaskaj-kripetoj/

Tradicie lastĵaŭde (t.e. dum la unua ĵaudo de decembro) sur la soklo de Adam Mickiewicz-monumento en Krakovo ĉe la krakova foirplaco estis prezentitaj la nunjaraj kristnaskaj kripetoj,  de kie ili estis transportitaj por ekspozicio en la Historia Muzeo de la urbo. Entute temas pri 171 verkoj (120 realigitaj de infanoj kaj gejunuloj kaj 51 de plenkreskuloj kaj senjoroj). Dimanĉe estos anoncitaj rezultoj de la 75-a eldono de krakovaj Jesukripetoj, post kio la postkonkursa ekspozicio daŭros ĝis la 25-a de februaro. La nunjara eldokonkurso okazas en aparta etoso, ĉar la tradicio de ĝia elfarado povas trafi sur la Liston de Nemateria Kulturheredaĵo. La herooj de la nunjaraj kripetoj, krom la tradiciaj figuroj de la Sankta Familio estas i.a. la mortintaj nunjare krakovanoj Anna Szałapak kaj Zbigniew Wodecki. Anna Szałapak ĉiujare troviĝis en la ĵurio de la konkurso, kiel la unusola en Pollando doktoriĝinta kripetologo. Zbigniew Wodecki estis tre populara kaj ŝatata  kantisto. En la nunjaraj laboraĵoj videbliĝas ankaŭ referencoj al la Jaro de Kościuszko (pola nacia heroo) kaj Stanisław Wyspiański (eminenta pola pentristo kaj verkisto). La krakova Jesukripeto signife diferencas disde la ĝenerale konataj kristnaskaj kripetoj. Ĝi devas esti turohava konstruaĵo enhavanta karakterizajn por  la krakova arkitekturo detalojn. Tial ofte estas rekreata la frontono de la Maria-Baziliko, turoj kaj kupoloj de Wawel-katedralo. Krom la S-ta Familio,  tradiciaj, (historiaj) figuroj estas ankaŭ legendecaj – Lajkonik, Wawel-drako, trumpetisto, krakovanoj. La konkurso je la plej bela krakova Jesukripeto estas organizata ekde 1937, kiam rivalis 86 personoj kaj ĝi estis tuj reorganizita en 1945 post la milita interrompo. La plej malnova kripeto en la krakova Historia Muzeo devenas el ĉ. 1900-a jaro kaj estis farita de Michał Ezenekier.

El la elsendo 08.12.2017. Legas Barbara – 2’53”

--------------------------------------------------------------------------------

Wilanów-palaco lume rekreita
[2017-12-08]
https://pola-retradio.org/2017/12/wilanow-palaco-lume-rekreita/

Ĝis la 25-a de februaro 2018, varsovianoj povos ĝui unu el siaj plejŝatataj promenadolokoj en tute nova eldono. Temas pri la Wilanów-Palaco en Varsovio, kies lumiga sistemo estis tute nove aranĝita. Dank’al lumiga sistemo estos kreitaj historiaj ĝardenaj pavilonoj kaj pergoloj, fontanoj kaj rozarbustoj – ĉio ĉi pere de profesie instalitaj novaj lumaranĝaĵoj. La nova lumigosistemo rilatiĝas al la bela arkitekturo kaj historio de la palaco. La ekspozicidetaloj enhavos elementojn de la blazona ikonografio de la pola reĝo Johano la 3-a Sobieski (la sama, kiu gvidis la venkan batalon kontraŭ la Otomana Imperio sub Vieno en la 1683-a jaro) kaj elementojn de la palaca arkitekturo. En la norda ĝardeno la vizitantoj vidos kreitan per la lumo ĝardenan padon kun 17-jarcenta altano. De ĝi eblos iri al teraso, sur kiu estos lumbildigitaj oranĝoarbetoj similaj al tiuj, kiuj iam kresiks en la reĝa oranĝejo. La organizantoj de la atrakciaĵo ne forgesis ankaŭ pri luma kadro por memorfotoj surfone de la palaco kaj pri tiel nomataj mapping, tio estas tridimensiaj bildoj utiligantaj kiel fonon la palacajn murojn.

El la elsendo 08.12.2017. Legas  Barbara kaj Maciek – 1’28”

--------------------------------------------------------------------------------

Polonicum premiis popularigantojn de la pola lingvo kaj kulturo
[2017-12-08]
https://pola-retradio.org/2017/12/polonicum-premiis-popularigantojn-de-la-pola-lingvo-kaj-kulturo/

La Centro de la Pola Lingvo kaj Kulturo por Eksterlandanoj de la Varsovia Universitato „Polonicum”  jam la 12-an fojon honoris popularigantojn de la pola lingvo kaj kulturo, kiuj laboras eksterlande.  En novembro la premion Polonicum 2017 ricevis la Pola Biblioteko en Parizo, establita en 1838 fare de la membroj de la Granda Elmigrintaro por kolekti librojn, arkivaĵojn kaj nacimemoraĵojn. Ĝia kolekto enhavas nun pli ol 200 mil volumojn, inkluzive de manuskriptoj, mapoj, atlasoj, krokizoj kreiĝintaj inter la 16-a kaj 20-a jarcentoj. La Pola Biblioteko en Parizo estas la plej malnova pola institucio eksterlande. Distingita estis ankaŭ d-ro David Kolbaia el la Studumo pri la Orienta Kulturo de la Varsovia Universitato, estro de la Kaŭkazia Stacio de la universitato en Tbilisi, populariganto de la pola lingvo kaj kulturo en ĉi tiu urbo. Li retrovis perdiĝintan tradukon de „S-ro Tadeo” en la kartvelan lingvon el 1955, kompletigis ĝin, provizis per kritika komentario kaj pretigis por la preso. Alia distingito estas la funkcianta de 40 jaroj Polish Studies Center Indiana University Bloomington liganta sciencan agadon kun la popularigado de la pola kulturo.

El la elsendo 08.12.2017. Legas  Tomek – 1’30”

--------------------------------------------------------------------------------

Lumoj (ne nur festokazaj) ĉe la varsoviaj stratoj
[2017-12-08]
https://pola-retradio.org/2017/12/lumoj-ne-nur-festokazaj-ce-la-varsoviaj-stratoj/

Nur morgaŭ, t.e. la 9-an de decembro Varsovio aliĝos al aliaj polaj urboj, kiuj jam de kelkaj tagoj paradas ekde krepusko en la festokaza lumokadro. La instalaĵoj estas pretaj jam delonge, sed nunjare la varsoviaj aŭtoritatoj ne hastis regali la varsovianojn per la antaŭfesta lumetoso de la ĉefurbaj stratoj. Espereble ĝi estos ne malpli bunta ol en la antaŭaj jaroj. Sed eĉ se la afero tiklas la korojn kaj sensemon de la loĝantoj de la pola ĉefurbo ili entute ne pensas pri tempo, kiam la varsoviaj straroj entute ne estis prilumigitaj. Nur antaŭ 161 jaroj, la 27-an de decembro 1856 la varsoviajn stratojn – Ludna, Książeca, Nowy Świat, Krakowskie Przedmieście kaj la Kastelan Placon heligis 92 gaslanternoj. La ĵurnalo „Kurier Warszawski” – „La varsovia kuriero” raportis, ke belega, hela, arĝentnuanca lumo brilis tiom forte ĉirkaŭe, ke impresis kiel lumarko kvazaŭ incendia”.  Unu jaron poste en Varsovio funkciis 728 gaslanternoj kaj en 1858 gaslanternoj lumigis Polan Bankon, Arsenalon, fervojistan riparestablon, hospitalojn kaj kelkiujn privatajn entreprenojn. Ekde 1857-a jaro la gaslumo estis uzita por lumigi loĝejojn, 40 jarojn poste gaso estis aplikata por hejtado, kuirado kaj glatigado de vestoj. Sojle de la sendependeco de Pollando en 1918 la gasnergion utiligis preskaŭ 44 procentoj de la varsoviaj konstruaĵoj. Sed multe pli frue, jam en decembro 1894 varsovianojn emociigis la informo pri kontrakto koncerne elektran prilumon de la varsoviaj stratoj. Sed la unuaj elektraj lanternoj lumigis la varsoviajn stratojn nur antaŭ 111 jaroj. Ekde tiam iom-post-io ili komencis elpuŝi la gaslanternojn, kies spuroj onidire en kelkiuj lokoj de la pola ĉefurbo estas retroveblaj. Sed…, sed pri la statprilumo la varsovianoj ne aparte emociiĝas, ja temas pri evidentaĵo. Pli grandan scivolemon – aparte de infanaĝaj varsovianoj – elvokas la sabata ekbrilo de la kristnaska arbo sur la kastela foirplaco, festa prilumo de la varsoviaj stratoj.

El la elsendo 08.12.2017. Legas Barbara – 3’20”

--------------------------------------------------------------------------------

E_elsendo el la 08.12.2017
[2017-12-08]
https://pola-retradio.org/2017/12/e_elsendo-el-la-08-12-2017/

Podkasto: Ludu en nova fenestro | Elŝutu

La 708-a E_elsendo el la 08.12.2017 ĉe www.pola-retradio.org

– Nia hodiaŭa felietono rilatas al la adventa prilumo de la varsoviaj stratoj inaŭgurota morgaŭ, t.e. la 9-an de decembro. Sed tiu evento estas samtempe la okazo diri kelkajn vortojn pri la ĝenerala prilumado de la pola ĉefurbo, kiu komenciĝis antaŭ 161 jaroj, kiam ekbrilis la unuaj 92 gaslanternoj. Ilin 50 jarojn poste komencis elpuŝi la elektraj lanternoj. – Nia riĉa kulturkroniko informas pri la premiitoj de la instituto Polonicum, pri la 75-a eldono de konkurso por la plej belaj krakovaj kristnaskaj kripetoj kaj pri Wilanów-parko kaj -palaco lume rekreitaj. – Bunta estas nia E-komunuma parto, en kiu ni informas pri Zamenhof-eventoj ligitaj kun Zamenhof-Jaro 2017 en Seulo, Parizo kaj kaj proksimiĝanta Zamenhof-tago en Bjalistoko. – Fine ni proponas leterkestan programeron. – La programinforma foto el interreto referencas al la ĵaŭda prezento de kristnaskaj kripoj en Krakovo. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Artefartaj sukcersubstituaĵoj grasigas kaj damaĝas koron
[2017-12-09]
https://pola-retradio.org/2017/12/artefartaj-sukcersubstituajoj-grasigas-kaj-damagas-koron/

La uzo de artefaritaj sukcersubstituaĵoj en la speco kiel aspartam, sukraloza aŭ stewia, grandigas la riskon de obezeco, diabeto, hipertensio kaj kormalsanoj. Ili povas negative influi homan sanaon pro sia efikado je metabolo, intestaj mikroorganismoj kaj apetito. Kanadaj sciencistoj el University of Manitoba analizis  37 ĝisnunajn ekzamenadojn, kiujn partoprenis sume pli ol 400 mil personoj kaj kiuj daŭris meze 10 jarojn. Unu el sep havis hazardigan kaj kontrolatan karakterojn. Tiun ĉi ekzamenadojn, kiuj daŭris meze 6 monatojn partoprenis 1003 personoj. La rezultoj ne nur ne elmontris pozitivan influon de sukcersubstituaĵoj je pezoperdo, sed en la longdaŭra perspektivo elmontris rekte ilian ligon kun tropezo kaj obezeco, hipertensio, diabeto kaj malsanoj de la korangia sistemo. La aŭtoro de la ekzamenadoj dr-o Ryan Zarychanski atentigas, ke  kvankam milionoj da personoj aplikas sukcersubstituaĵojn nur malmultaj partoprenis klinikajn ekzamenadoj pri ilia influo je sano. Nun la kanadaj sciencistoj komencis ekzamenadon de gravedaj virinoj pri la influo de konsumaj sukcersubstituaĵoj je metabolo, pezo kaj intestaj mikroorganismoj de novnaskitoj.

El la elsendo 12.09.2017. Legas Milada – 1’51”

sc_msz_Sukersubstituajoj_malrekomendindaj_01’51”.mp3; filename-=UTF-8”sc_msz_Sukersubstituajoj malrekomendindaj_0151

--------------------------------------------------------------------------------

Nobla donacpakaĵo
[2017-12-12]
https://pola-retradio.org/2017/12/nobla-donacpakajo/

Dank’ al la nunjara kampanjo „Nobla donacpakaĵo” pli ol 20 mil polaj familioj ricevis antaŭfestan helpon kun la valoro de 54 milionoj da zlotoj. Ĝi unuigis preskaŭ unu milionon da poloj – volontulojn, donacintojn kaj pridonacitojn. La kampanjo fariĝis la antaŭfesra tradicio de poloj. Dum la lasta „semajnfino de mirakloj” la donacpakaĵoj adresitaj al konkretaj familioj trafis al preskaŭ 700 staplejoj en la tuta lando kaj sekve estis liveritaj al adresitoj fare de volontuloj. La kampanjon „Nobla donacpakaĵo” organizas ekde 2001 la krakova societo Wiosna (printempo). En la unua eldono grupo de studentoj el la akademia animprizorgado gvidita de pastro Kacek Stryczek pridonacis 30 malbonstatajn familiojn. Post 16 jaroj temas pri evento en la landa skalo. En la kampanjo partoprenas homoj de politiko kaj kultura mondo. Nunjare inter la donacintoj estis i.a. Prezidenta Paro, sed krome futbalistoj el la pola reprezentantaro, nacia teamo de polaj skisaltistoj, policistoj, fajrobrigadistoj, soldatoj, lernejoj, universitatoj.

El la elsendo 12.12.2017. Legas Milada – 1’39”

--------------------------------------------------------------------------------

Stresogena influo de homo je sovaĝaj bestoj
[2017-12-12]
https://pola-retradio.org/2017/12/stresogena-influo-de-homo-je-sovagaj-bestoj/

La ĉeesto de homo elvokas ĉe animaloj pli grandan streson, ol povas esti streso ligita kun la risko renkonti alian rabobeston. Konfirmis tion esploroj en ses arbaraj kompleksoj de la nordorienta Pollando, pri kio raportis “Behavioral Ecology”. Krom hufuloj estis ekzamenitaj lupoj kaj linkoj, kaj la ekzamenmaterialon konsistigis iliaj ekskrementoj. La analizo de iliaj provaĵoj ebligas krei ne nur klaran bildon pri la stato de la vivanta sur koncerna tereno populacio. Ĝi ankaŭ signalas ĉu la besto troviĝis en la stresa stato komprenata kiel fiziologia reago de organismo je malfavoraj vivkondiĉoj,  kiel malsato, laco aŭ minaco. Nome en la stresa situacio la surrenaj glandoj de la organismo komencas produkti hormonojn, kies metabolaj produktoj konataj kiel FGM estas troveblaj en la ekskrementoj. La analizoj ĉe ĉiuj bestopopulacioj konfirmis, ke unuopaj grupoj de la bestoj estis elmetitaj je varia stresonivelo. Evidentiĝis krome, ke inter ĉiuj analizitaj faktoroj ligitaj kun streso (rabobestoj, medio, vivdenseco de la populacio, homo) la plej gravan influon havas la vaste komprenata ĉeesto de homo (la ĉasado, proksimeco de surkonstruitaj terenoj, denseco de trafikreto).

El la elsendo 12.12.2017. Legas Tomek  – 1’29”

--------------------------------------------------------------------------------

Veturilo 2017
[2017-12-12]
https://pola-retradio.org/2017/12/veturilo-2017/

La bicikla sezono 2017 finiĝis kaj la vintra paŭzo daŭros ĝis la komenco de marto 2018. Nunsezone en la pola ĉefurbo en la sistemo Veturilo oni luis biciklojn pli ol 5 milionojn da fojoj. Tiel estis starigita rekordo en la kvinjara historio de la varsovia publika biciklo. 610 mil uzantoj disponis pri 5 mil bicikloj. Temas pri preskaŭ triobliĝo kompare al 2016. Kreskis ankaŭ la nombro de bicikloluantoj je 164 mil persono. Plej ofte la bicikloj estis luataj en junio, sed la rekorda estis la 20-a de majo, kiam oni luis biciklojn pli ol 42 mil fojojn. En la oferto estis ankaŭ duoblaj bicikloj, infanaj bicikletoj kaj ankaŭ elektraj bicikloj. Por ĉi lastaj kreiĝis 10 specialaj stacioj.  Veturilo estas la plej granda biciklolua sistemo en Pollando kaj la kvina laŭ la grandeco en Eŭropo. En 2018 kreiĝos 11 novaj stacioj. La longeco de la biciklaj itineroj en Varsovio egalas nun al 530 kilometroj.

El la elsendo 12.12.2017. Legas Maciek – 1’14”

--------------------------------------------------------------------------------

Kresko de la nutraĵprezoj, emeritoj kaj pensiuloj malgajnas
[2017-12-12]
https://pola-retradio.org/2017/12/kresko-de-la-nutrajprezoj-emeritoj-kaj-pensiuloj-malgajnas/

La kreskantaj nutraĵprezoj koncernas ĉiujn konsumantojn, sed aktuale plej frape ili tuŝas polajn emeritiojn kaj pensiulojn. Laŭ Eurostat la prezoj de  nutraĵoj en Pollando en 2017 kreskis je pli ol 4 procentoj kompare al la pasinta jaro. Tiuj prezoj kreskis pli rapide nur en kvin uniaj ladoj, sed la ĝenerala indiko por la unio egalis sole al 2,3 prcocentoj. En Pollando en 2017 plej alte kreskis la prezo de butero – je 48 procentoj. En Germanio ĝi kostas je 70 procentoj pli ol en septemrbo 2016, tamen en Francio la buterprezo kreskis nur je 7,6 procentoj. En Pollando estis notita krome signifa prezokresko de ovoj, johurtoj kaj porka viando. En la lastaj monatoj estis notita signifa prezoaltiĝo de freŝaj fruktoj kaj legomoj. Teorie pli altaj prezoj koncernas ĉiun konsumanton, sed ili estas plej forte sentataj de personoj kun plej mallataj enspezoj.  Laŭ la Ĉefa Statistika Oficejo la meza enspezo pokape en Pollando en 2017 kreskis je 7 procentoj. Por Familioj utiligantaj la programon Familio 500+ tiu kresko estis preskaŭ 17 procenta, je preskaŭ 10 procentoj altiĝis la enspezoj de la  kamparaj familioj. Tiufone la enspezoj de emeritoj kaj pensiuloj kreskis apenaŭ je 4,1-4,4 procentoj. Konsiderante la malaltan enspezokreskon kaj la lastajn nutraĵajn prezoaltigojn polaj emeritoj kaj pensiuloj apartenas al la grupo aparte tuŝita pro la aktuala merkata situacio.

El la elsendo 12.12.2017. Legas Milada – 2’11”

--------------------------------------------------------------------------------

E_elsendo el la 12.12.2017
[2017-12-12]
https://pola-retradio.org/2017/12/e_elsendo-el-la-12-12-2017/

Podkasto: Ludu en nova fenestro | Elŝutu

La 709-a E_elsendo el la 12.12.2017 ĉe www.pola-retradio.org

– En la literatura segmento de nia marda elsendo ni prezentas sekvan, ĉi-foje la 62-an fragmenton de la romano de Henryk Sienkiewicz „Quo Vadis” en la E-traduko de Lidia Zamenhof. – La komencaj aktualaĵoj rilatas al kreskantaj nutraĵprezoj en la Eŭropa Unio, kio ne evitas Pollandon; al sumigo de la jaro 2017 en la funkciado de la varsovia bicikla lusistemo Vetrurilo kaj al la finiĝinta semajnfine kampanjo „Nobla donacpakaĵo”. – La sciencbultena temo informas pri la polaj esploroj koncerne strosogenan efikadon de homo je sovaĝaj bestoj. – Muzike ni memorigas la kanzonon de Ĵomart “Laciĝis tago” el la Ruĝa Albumo de Ĵomart kaj Nataŝa. – La programinforma foto el interreto referencas al la kampanjo „Nobla donacpakaĵo”. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Surprize pri la nombrokresko de protektataj bestoj
[2017-12-13]
https://pola-retradio.org/2017/12/surprize-pri-la-nombrokresko-de-protektataj-bestoj/

Laŭ la donitaĵoj de la Ĉefa Statistika Oficejo en Pollando kreskas nombro de protektataj bestoj. Dum la lastaj 10 jaroj pli ol trioble, ĝis 80 mil ekzempleroj kreskis la ekzemple la populacio de kastoroj. Ĉiam pli multnombraj estas bizonoj, ursoj kaj linkoj. Plej rapide kreskas la nombro de kastoroj, kiuj estas ĉirkaŭprenitaj per parta protekto, kaj kiuj samtempe kaŭzas la plej grandajn damaĝojn. Plej multnombre ili vivas en la nordorienta Pollando, kreskas tie ankaŭ la nombro de bizonoj, kvankam tio estas strikte ligita kun la homa aktivado t.e. kromnutrado de ĉi tiuj bestoj. Kvankam alko ne estas besto formala protektata, sed ekde 2001 jaro validas la malpermeso ĉasi ilin, dum alkoj kaŭzas gravajn damaĝojn en junarbaroj. Oftas stratakcidentoj kun ilia partopreno. Natursciencistoj prezentas diversajn kaŭzojn de ĉi tiu aferstato. Al la negativaj sekvoj de tio apartenas damaĝoj kaŭzataj de ili en arboplantaĵoj malpli ol 20-jaraj, perdoj en la agrikulturo kaj bredado, stratakcidentoj. El la donitaĵoj de la Ĉefa Direkcio de la Mediprotektado rezultas, ke dum la lastaj kvar jaroj la kompensoj pro damaĝoj kaŭzitaj de la protektataj bestoj duobliĝis.

El la elsendo 13.12.2016. Legas Maciek – 1’28”

sc_mj_Sekvoj_de_la_animprotekta_politiko_01’28”.mp3; filename-=UTF-8”sc_mj_Sekvoj de la animprotekta politiko 0128

--------------------------------------------------------------------------------

Streso unu el la kaŭzoj  de diabeto
[2017-12-13]
https://pola-retradio.org/2017/12/streso-unu-el-la-kauzoj-de-diabeto/

La idaro de stresitaj musoj (maskloj) havas pli altan nivelon de glukozo en la sango ol de tiuj, kies patroj ne suferis streson. Informis pri tio „Cell Metabolism”. Jam pli fruaj epidemiologiaj esploroj elmontris ligon inter streso kaj diabeto. Nun ĉinaj sciencistoj ekzamenis ĉu sekvoj de spertita streso povas esti hereditaj. Por provoki streson Xiaoying Li el la medicina universitato Jiao Tong en Ŝanghajo kune kun kunlaborantoj estis fermanta masklojn en plastaj tuboj dum du horoj tage. Post ĉi tiu periodo la nivelo de glukozo en la sango de la maskloj estis normala, tamen ilia oezo malpli rapide kreskis kaj ili havis pli altan nivelon de la stresohormonoj. Sekve maskloj estis parigitaj kun femaloj, kiuj ne estis fermataj en tuboj. Evidentiĝis, ke ilia idaro havis la nivelon de glukozo en la sango pli altan ol normale. La pli alta nivelo de gluzkozo en la sango ligiĝis kun la geno Sfmbt2. Kiam masklo estis ĉiutage senmovigita en plasta tubo hasta kresko  de stresohormonoj kaŭzas, ke al la geno Sfmbt2 en spermatozooj aldoniĝis kromaj metilaj grupoj. Tio ne ŝanĝis DNA-kodon, sed influis la funkciadon de Sfmbt2 kaj ligita kun ĝi mikroRNA. Sekvoj estis konstateblaj en la hepato de la idaro de la maskloj suferintaj streson. Dank’ al la kompreno de mekanismoj ligiaj kun epigenetika influo de la streso sciencistoj sukcesis bloki la stresohormojn en la spermatozooj de musaj maskloj donante al ili konforman kontraŭmetilan rimedon. Oni esperas dank’ al tiuj esploroj estonte prilabori novan metodon kuraci hiperglukemion ĉe homoj.

El la elsendo 13.12.2016. Legas Maciek kaj Barbara- 1’28”

sc_mj_Streso_kaj_diabeto_02′.mp3; filename-=UTF-8”sc_mj_Streso kaj diabeto_02

--------------------------------------------------------------------------------

E_elsendo el la 15.12.2017
[2017-12-15]
https://pola-retradio.org/2017/12/e_elsendo-el-la-15-12-2017/

Podkasto: Ludu en nova fenestro | Elŝutu

La 710-a E_elsendo el la 15.12.2017 ĉe www.pola-retradio.org

– Nia tuta hodiaŭa E-elsendo grandparte ligiĝas kun la pasanta hodiaŭ Zamenhof-tago, lige kun la 158-a datreveno de la naskigiĝo de la lingvokreinto. La 15-a de decembro estas delonge solenata ankaŭ kiel Tago de la E-libro, en tiu kunteksto ni gastigas antaŭmikrofone nian koleginon, Krystyna Grochocka, la kreinton de la retejo de Esperanto Sumoo, iniciato de HORI Yasuo legigi E-literaturon ( http://www.esperanto-sumoo.strefa.pl/ ). – La komenca kulturaktualaĵo informas pri sabla kristnaska kripeto en Gdański-Oliwa, la verko de lokaj artistoj, kiu servos porokaze al la loka socio. – En la E-komunuma parto ni memorigas la mesaĝon de UEA lige kun la nunjara Tago de la Homaj Rajtoj, sekve prezentante la porokazajn renkontojn lige kun Zamenhof-Tago ni informe raportas pri eventoj en Svislando (dank’ al Dieter Roke), Hispanio kaj Israelo. – En nia hodiaŭa elsendo ni prezentas krome la 1-an parton de la artikolo de Nikola Rašić „Post cent jaroj: Zamenhof hodiaŭ” el la julia numero de gazeto de Kroata E-Ligo „Tempo”. – Muzike ni memorigas la kantitan poezion de Julio Baghy en la plenumo de la ensemblo “Niaj Bardoj”. – La programinforma foto rilatas al la 15-a de decembro kiel Tago de la E-libro. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Interparolo kun Krystyna Grochocka pri ŝia kontribuo al Esperanto-Sumoo
[2017-12-15]
https://pola-retradio.org/2017/12/interparolo-kun-krystyna-grochocka-pri-sia-kontribuo-al-esperanto-sumoocka/

La 15-a de decembro estas delonge solenata ankaŭ kiel Tago de la E-libro. En tiu kunteksto ni gastigas antaŭmikrofone nian koleginon, Krystyna Grochocka , la kreinton de la retejo de Esperanto- Sumoo, iniciato de HORI Yasuo legigi E-literaturon ( http://www.esperanto-sumoo.pl/ ). El la elsendo 15.12.2017 – 4’50”

--------------------------------------------------------------------------------

Sabla kristnaska kripeto en Oliwa
[2017-12-15]
https://pola-retradio.org/2017/12/sabla-kristnaska-kripeto-en-oliwa/

Vid-al-vide al la eniro al Oliwa-parko en Gdansko de kelkaj tagoj staras sabla kristnaska kripeto farita el 90 tunoj da sablo. Kreita de lokaj artistoj ĝi prezentas la Sanktan Familion kaj Tri Reĝojn en la akompano de ŝafidoj. Ĝi altas 3 metrojn, vastas 5 metrojn.  5-metra estas ankaŭ ĝia profundo. La sablo uzita por la publika artverko estis speciale selektita, tiel ke ĝi formas kompaktan bulon kaj ne similas al stranda sablo. La sablaj kristnaskaj kripetoj kreiĝas tiuloke ekde la 2013-a jaro. Oni esperas, ke la sabla konstruaĵo transdaŭros ĝis la 6-a de januaro, la tago de la Tri Reĝoj. Protektas ĝin kontraŭ pluvo kaj neĝo speciala tegmento. La 16-an de decembro la Fondaĵo Gdanska Komunumo planas organizi ĉe ĝi la Sanktan Vesperon, t.e. kristnaskan renkontiĝon de la loka socio. Estas invititaj ĉiuj loĝantoj kaj ŝatantoj de Oliwa. Multaj kunportos propramane pretigitajn festokazajn frandaĵojn.

El la elsendo 15.12.2017. Legas  Maciek – 1’06”

--------------------------------------------------------------------------------

Ekumena antaŭkristnaska renkonto en Bialistoko
[2017-12-19]
https://pola-retradio.org/2017/12/ekumena-antaukristnaska-renkonto-en-bialistoko/

Kelkcent personoj renkontiĝis lastdimanĉe posttagmeze sur Kościuszko-placo en Bialistoko por dividi la kristnaskan oblaton, esprimi bondezirojn kaj kune kanti kristnaskajn kantojn. La societo Helpo al la Familio „Vojo” kune kun la urboaŭtoritatoj organizis ankaŭ ekumenan antaŭkristnaskan helpokampanjon, kadre de kiuj personoj en bezono ricevis tradiciajn porfestajn manĝaĵojn, en kies konsiston eniris  „pjerogoj” (boligendaj farĉitaj per fungoj kaj brasiko pastaĵoj), bigoso (kuirita acida brasiko kun diversaj ingrediencoj), haringoj, pano. La renkonto kiel la unusola en la lando havas ekumenan karakteron pro la fakto, ke en la urbo kaj en la regiono loĝas multaj ortodoksuloj. Kiel substrekis la urboprezidanto Tadeusz Truskolaski – la renkontiĝo celas unuigi homojn, kio estas eblas dank’ al multaj homoj de bona volo liverantaj produktojn kaj pretigintaj manĝojn por la antaŭkristnaskaj vespermanĝoj. Mono kolektita dum la kampanjo estos i.a. destinita al familioj, kiuj partoprenas la projekton „Reakiri la infanon”, kiu ebligas al misfunkciaj familioj revenigi iliajn infanojn al la hejmoj.

El la elsendo 19.12.2017. Legas Milada – 1’35”

--------------------------------------------------------------------------------

La Bet Leĥema Pacolumo
[2017-12-19]
https://pola-retradio.org/2017/12/la-bet-lehema-pacolumo/

La Bet Leĥema Pacolumo ekbrilis en Pollando en la ĵusaj tagoj jam la 27-an fojon. La 31-an fojon lumigita en la ĵusaj tagoj en Bet Leĥem en la Groto de la Naskiĝo ĝi estis transprenita de polaj skoltoj el la manoj de la slovakaj skaŭtoj.  Lastdimanĉe okazis la solenaĵo de ĝia trandono en la varsovia Arkikatedralo de s-ta Johano Baptisto. Lastlunde la Bet Leĥeman Pacolumon el la manoj de polaj skoltoj transprenis la pola prezidenta paro. La Bet Leĥema Paclumo estas signo de frateco, unueco kaj paco kaj estas en Pollando nedisigebla elemento de la adventa preparo al Kristnasko. Ĝia nunjara devizo estas „En Vi estas lumo”. La unuan fojon la La Bet Leĥema Pacolumo estis transdonita antaŭ 30 jaroj en Aŭstrio, unu jaron poste la patronecon super ĝi transprenis aŭstraj skaŭtoj. Ĉiujare knabo aŭ knabino transprenas la lumon el la Groto de la Naskiĝo, de kie ĝi atingas Vienon. Dum porokaza solenajo ĝi estas transdonata al la loĝantoj de la urbo kaj al. reprezentantoj de skoltaj organizoj el multaj eŭropaj landoj. Tradicie Asocio de Pola Skoltaro ricevas la lumon de slovakaj skaŭtoj, la transdono okazas alterne en Slovakio kaj en Pollando. Sekve la lumo estas transdonata en la oriento al Rusio, Litovio, Ukrainio, Belorusio, en la okcidento al Germanio kaj en la nordo al Danlando.

El la elsendo 19.12.2017. Legas Milada – 1’55”

--------------------------------------------------------------------------------

La Varmia aboco-libro
[2017-12-19]
https://pola-retradio.org/2017/12/la-varmia-aboco-libro/

Al la lernejaj bibliotekoj en la distriktoj de Olsztyn, Braniewo, Lidzbark Warmiński kaj en la komunumo Reszel (la nordorienta Pollando) trafos senpage „La Varmia aboco-libro” ebliganta konatiĝi kun la loka dialekto. Eldonis ĝin la societo „La Varmia Domo”  okupiĝanta pri la popularigado de konoj pri la kultura heredaĵo de Varmio. La libron subvenciis la pola kulturministerio. Ĝi celas kreskigi interesiĝon pri la historio, tradicio  de la regiono kaj pri la varmia dialekto kaj helpos al lernantoj kaj instruistoj, gvidantaj la regiontemajn laborrenkontojn.  Post unu jaro ĝi aperos en la elektronika formo. La unua „Aboco-libro de la varmia dialekto” aperis antaŭ kvar jaroj. La nova estis vastigita je pliaj varmiaj rakontoj. Ĝi enhavas legomaterialon kun la traduko en la polan lingvon kun vortaro kaj ekzercoparton kun solvoj. La unuan fojon en la libro aperis scienca komentario pri la varrmia dialekto.

El la elsendo 19.12.2017. Legas Tomek – 1’01”

--------------------------------------------------------------------------------

Latvio kaj Pollando unie gvidas koncerne infanojn
[2017-12-19]
https://pola-retradio.org/2017/12/latvio-kaj-pollando-unie-gvidas-koncerne-infanojn/

Laŭ Eurostat Latvio kaj Pollando gvidas en la Eŭropa Unio, se temas pri redukto de la minaco pri mizero kaj socia ekskludo inter infanoj, do inter personoj ĝis la 17-a vivojaro. En la jaroj 2010-2016 tiu malkreskoindico rilate Latvion egalis al 17,5 procentoj, en Pollando al 6,6 procentoj. En la listo troviĝas sekve Irlando – 5,3 procentoj, Hungario – 5,1 procentoj, Bulgario kaj Latvio – 3,4 procentoj. En la sama periodo tiu indico kreskis en Greklando – je 8,8 procentoj, sur Kipro – je 7,8 procentoj, en Svedio je 5,4 procentoj. Laŭ Eurostat fine de 2016 la meza indico de minaco pri la mizero kaj socia ekskludo rilate infanojn egalis en la unio al pli ol 26 procentoj. En 12 uniaj landoj ĝi estis pli alta, en 16 aliaj malpli alta. Al la landoj, kie tiu indico estis pli alta apartenas Rumanio (pli ol 49 procentoj), Bulgario (pli ol 45 procentoj), Greklando (pli ol 37 procentoj), Hungario (pli ol 33 procentoj), Hispanio, Italio, Litovio (pli ol 32 procentoj). Pollando apartenas al la landoj, kiu troviĝis sub  la meza unia indico same kiel Francio, Belgio kaj Luksemburgio. La plej malaltan nivelon, ĉirkaŭ 15-procentan notis du skandinaviaj landoj – Danlando kaj Finnlando.

El la elsendo 19.12.2017. Legas Maciek – 1’35”

--------------------------------------------------------------------------------

Nur du manĝoj tage kontraŭ obezeco
[2017-12-19]
https://pola-retradio.org/2017/12/nur-du-mangoj-tage-kontrau-obezeco/

La konsumado de nur du manĝoj tage, inkluzive matenmanĝon efike favoras maldikiĝon, en pli signifa grado ol pli ofta konsumado de malpli grandaj porcioj. Sciencistoj el Loma Linda University School of Public Health el Kalifornio kunlabore kun ĉeĥaj sciencistoj analizis donitaĵojn de pli ol 50 660 plenkreskuloj en la aĝo de 30 kaj pli da jaroj. Ili partoprenis la esplorojn Adventist Health Study-2, kiuj ĉirkaŭprenis adventistojn el Usono kaj Kanado, kiuj kalkuliĝas ĝenerale al la tn. sana populacio. La esploroj – daŭrantaj 7-8 jarojn – koncentriĝis pri la kvanto da manĝoj tage, dormokvanto nokte sen manĝo, konsumado de matenmanĝo kaj horo de la plej ampleksa manĝo. En la analizo estis konsideritaj demografiaj faktoroj kaj tiuj, kiuj ligiĝis kun la vivstilo povantaj influi la esplorrezultojn. Estis konstatite, ke kvar faktoroj favoris malkreskon de la pezo: la konsumado de nur du manĝoj tage, rezigno pri manĝo dumnokte almenaŭ 18 horojn post la lasta manĝo, konsumado de matenmanĝo kaj elekto de plej ampleksa manĝo por mateno aŭ por tagmanĝo. La dikiĝadon favoris la konsumado de pli ol tri manĝoj tage,  la intermanĝoj estis konsideritaj kiel apartaj manĝoj)  kaj konsumado de la plej ampleksa manĝo vespere. Ĉio ĉi konfirmas la pravecon de malnova maksimo, ke per matenmanĝo oni regalu sin kiel reĝo, per tagmanĝo kiel princo, sed vespere oni manĝu kiel povrulo.

El la elsendo 19.12.2017. Legas Tomek  – 1’35”

sc_tm_Du_mangoj_tage_sanigas_01’35”.mp3; filename_=UTF-8”sc_tm_Du mangoj tage sanigas_0135

--------------------------------------------------------------------------------

E_elsendo el la 19.12.2017
[2017-12-19]
https://pola-retradio.org/2017/12/e_elsendo-el-la-19-12-2017/

Podkasto: Ludu en nova fenestro | Elŝutu

La 711-a E_elsendo el la 19.12.2017 ĉe www.pola-retradio.org

– En nia hodiaŭa elsendo reference al la daŭranta ankoraŭ Zamenhof-Jaro 2017 ni prezentas la 2-an parton de la artikolo de Nikola Rašić „Post cent jaroj: Zamenhof hodiaŭ” el la nunjara julia numero de la gazeto de Kroata E-Ligo „Tempo”. – La komencaj aktualaĵoj estas dupartaj. En la unua segmento ni referencas al esploroj de Eurostat pri la stato de la eŭropuniaj infanoj minacitaj de mizero kaj ekskludo. Ni informas krome pri laŭvica regiono de Pollando, kiu instruas al siaj infanoj regionan lingvon. Temas pri Varmio (la nordorienta Pollando). La dua segmento ligiĝas kun proksimiĝanta Kristnasko informante pri la veninta jam al Pollando kaj perata de loko al loko Bet-Leĥema Paclumo kaj pri unu el multaj antaŭkristanskaj publikaj eventoj helpantaj al personoj mizeraj. – La scienca bulteno prezentas esplorojn pri kaŭzoj de ĉiam pli plaga obezeco, elmontrante la sanigajn efektojn de nur du manĝoj tage. – La programinforma foto prezentas la antaŭkristnaskan ekumenan renkonton en Bjalistoko. -Muzike ni memorigas la E-sambon “Homomaĝo Zamenhof” de Dino Baladao. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Unu miliono da enoj por pola sciencisto esploranta obezecon
[2017-12-20]
https://pola-retradio.org/2017/12/unu-miliono-da-enoj-por-pola-sciencisto-esploranta-obezecon/

Pola sciencisto, profesoro Wojciech Błogowski okupiĝas pri la esplorado de obezeco kaj kreiĝantaj sub ĝia influo tumoroj. Jam la duan fojon la sciencisto el la Universitato de Zielona Góra estis premiita de la scienca fondaĵo de la japana firmao TANITA Healthy Weight Community Trust per la esplorsubvencio en la alteco de unu miliono da enoj. La unua financa subteno de liaj esploroj okazis en 2013. La esploroj pri obezeco de profesoro Wojciech Błogowski kaj lia kolektivo estas gvidataj en Zielona Góra de jaroj, sed kiel li atentigas malmultas nun fondaĵoj, kiuj subtenas sciencistajn esplorojn ekster la limoj de la propra lando. La japana esplorsubvencio estos destinita por pliaj esploroj pri obezeco. En Pollando tiu fenomeno ekzistas, kvankam kreskas ankaŭ la konscio pri ĝiaj negativaj sekvoj kaj ĉiam pli da personoj entreprenas klopodojn konservi ekvilibran korpopezon.  Dank’ al la novaj rimedoj estos evoluigataj esplorlaboroj por rekoni la genezon de la obezeco kaj tumorojn de la homa digestosistemo. Oni daŭre serĉos faktorojn, kiuj respondecas pri tumoroj ĉe obezuloj.

El la elsendo 20.12.2016. Legas Tomek – 1’16”

--------------------------------------------------------------------------------

Clay Magalhães pri preparoj por la 103-a UK en Lisbono
[2017-12-22]
https://pola-retradio.org/2017/12/clay-magalhaes-pri-preparoj-por-la-103-a-uk-en-lisbono/

Nur 10 tagoj restis ĝis la fino de la unua favorpreza aliĝperiodo al la 103-a UK en Lisbono. Tio estas okazo gastigi antaŭ nia mikrofono Konstantan Kongresan Sekretarion, Clay Magalhães , de kiu  ni ekscias plej aktualajn informojn pri la preparoj al la kongreso en Lisbono. El la elsendo 22.12.2017 – 9’46”

--------------------------------------------------------------------------------

E_elsendo el la 22.12.2017
[2017-12-22]
https://pola-retradio.org/2017/12/e_elsendo-el-la-22-12-2017/

Podkasto: Ludu en nova fenestro | Elŝutu

La 712-a E_elsendo el la 22.12.2017 ĉe www.pola-retradio.org

– Nur 10 tagoj restis ĝis la fino de la unua favorpreza aliĝperiodo al la 103-a UK en Lisbono. Tio estas okazo gastigi antaŭ nia mikrofono Konstantan Kongresan Sekretarion, Clay Magalhães, de kiu ni ekscias plej aktualajn informojn pri la preparoj al la kongreso en Lisbono. – La komencaj kulturkronikaj informoj koncernas la sensacian arkeologian malkovron, nome la 15-miljaran skulptaĵon de la t.n. Venuso – unu el tri malkovritaj en Pollando. La alia koncernas interesan ekspozicion pri la arta evoluo de Magdalena Abakanowicz en la muzeo de teksaĵoj en Lodzo. – En nia E-komunuma parto ni informas pri sukcesoj de polaj esperantistoj el la loko Nowy Sącz, kiuj okaze de Zamenhof-Tago pro sia poresperanta kaj populariga laboro ricevis ŝtatajn, regionajn kaj urbajn distingojn. – Hodiaŭ ni prezentas – konforme al la anonco – la 3-an kaj samtempe la lastan parton de la artikolo de Nikola Rašić „Post cent jaroj: Zamenhof hodiaŭ” el la nunjara julia numero de la gazeto de Kroata E-Ligo „Tempo”. – La programinforma foto prezentas la grafikan simbolon de la 103-a Universala Kongreso de Esperanto en Lisbono. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Interparolo kun Mark Konijnenberg
[2017-12-26]
https://pola-retradio.org/2017/12/interparolo-kun-mark-konijnenberg/

Nia  antaŭmikrofona gasto estas la nova volontulo de Bialistoka E-Societo el Nederlando, Mark Konijnenberg , kiu havis la okazon konatiĝi en la ĵusaj tagoj kun la polaj kristnaskaj tradicioj, sed nia interparolo ne rilatas al ĉi tiuj spertoj de nia gasto. El la elsendo 26.12.2017 – 5’55”

--------------------------------------------------------------------------------

Sukcena altaro de la Patrujo
[2017-12-26]
https://pola-retradio.org/2017/12/sukcena-altaro-de-la-patrujo/

En la preĝejo de sankta Brigida en Gdansko estis inaŭgurita 13-metra Sukcena Altaro de la Patrujo kiel dankvoto pro la papado de Johano Paŭlo la 2-a kaj reakiro de sendependeco fare de Pollando en 1918. La konstruata ekde 2001 jaro altaro havas la surfacon de 120 kvadrataj metroj kaj ĝia plej grava elemento estas la bildo de Dipatrino-Protektantino de Laborhomoj en mantelo el tre rara  blanka sukceno. Kiel ĝia modelo servis bildo pentrita de pastro Franciszek Znaniecki baldaŭ post la masakro de laboristoj en decembro 1970. Ĝi estas la plej granda arkitektura verko el sukceno, pli malpli 50 procentojn pli granda ol la Sukcena Ĉambro kaj trioble pli alta ol ĝi. La sukcena altaro kreiĝis baze de metala kadro enkomponita en la antaŭaltaron, sur kiu estas instalitaj pluraj sukcenaj elementoj. Projektis ĝin eksa rektoro de la gdanska Belarta Akademio, profesoro Stanisław Radwański kaj gdanska sukcenartisto Mariusz Drapikowski, kiuj aŭtoras ankaŭ plimulton de la elementoj. La sukceno uzita por la altaro ne estis aĉetata, sed venis kiel oferdono de sukcenartistoj, loĝantoj de Gdansko kaj de la tuta Pollando.

El la elsendo 26.12.2017. Legas  Maciek – 1’20”

--------------------------------------------------------------------------------

Eksterlandanoj ene de tradicioj de la Pola Kristnasko
[2017-12-26]
https://pola-retradio.org/2017/12/eksterlandanoj-ene-de-tradicioj-de-la-pola-kristnasko/

En la Lernejo de la Pola Lingvo en la Silezia Universitato en Katowice studas personoj el 52 landoj alproprigante la polan lingvon kaj konatiĝante kun la polaj kulturo kaj tradicioj.  Plaĉas al ili la tradicioj ligitaj kun nialanda Kristnasko, festa menuo, bondezira kundividado de blanka oblato, la simbolo de interpaciĝo, pardono, amikeco kaj amo. Kundividado de ĝi dum la Sanktvespera Manĝo havas samtempe materian kaj spiritan emfazon reference al la Patronia pano, kiu signifas ritan panon, sed ankaŭ aludas ankaŭ al la deziro esti bona por la alia kiel pano. Eksterlandanoj volonte partoprenas la aranĝadon de Kristnaskaj Minispektakloj kaj tiuj, kiuj  dumfeste restas en Pollando ofte pasigas tiujn tagojn en la polaj domoj.

El la elsendo 26.12.2017. Legas  Milada – 1’04”

--------------------------------------------------------------------------------

Artverkoj ligitaj kun la Kristnasko en Krakovo
[2017-12-26]
https://pola-retradio.org/2017/12/artverkoj-ligitaj-kun-la-kristnasko-en-krakovo/

En la artgalerioj de la Nacia Muzeo en Krakovo estas rigardeblaj multaj artverkoj ligitaj kun Kristnasko. I.a. temas pri la 16-jarcenta ikono bildiganta la enmondiĝon de Jesuo en la Palaco de Episkopo Erazm Ciołk kaj pentraĵo de Jacek Malczewski „La sankta Vespero en Siberio” rigardebla en la Draphaloj. Inter pli ol 600 objektoj kaj artverkoj en la ekspozicio „Heredaĵo” troviĝas historia la 18-jarcenta kripeto el la klostro de Karmelaninoj prezentanta en la biblia sceno ankaŭ polajn nobelojn. En ekspozicio dediĉita al Stanisław Wyspiański la kristnaskaj motivoj estas  admireblaj en la projekto de vitralo por la krakova Maria-preĝejo, kiujn faris komune Stanisław Wyspiański kaj Józef Mehoffer. Temas pri scenoj el la vivo de la Dipatrino „Kristnasko” kaj „Adorkliniĝo de Tri Reĝoj”. La vitralo estis muntita en Maria preĝejo en decembro 1891. Elektitaj filioj de la krakova Nacia  Muzeo funkcias en la dua tago de Kristnasko, t.e. hodiaŭ, dum  ĉiuj,  en la Festo de Tri Reĝoj, Epifanio la 6-an de januaro 2018.

El la elsendo 26.12.2017. Legas  Milada – 1’30”

--------------------------------------------------------------------------------

E_elsendo el la 26.12.2017
[2017-12-26]
https://pola-retradio.org/2017/12/e_elsendo-el-la-26-12-2017/

Podkasto: Ludu en nova fenestro | Elŝutu

La 713-a E_elsendo el la 26.12.2017 ĉe www.pola-retradio.org

– En Pollando oni festas Kristnaskon ankaŭ la 26-an de decembro. Tial nia programo referencas al la festperiodo per prezento de kelkaj polaj kristnaskaj kantoj en la E-vesto. Ni prezentas al vi popularajn kristnaskajn kantojn, kiel „Al paŝtistoj la anĝel’”, kaj „Kuŝas Krist’ etulo” en la plenumo de Remigiusz Kossakowski, „Ek’ paŝtistoj al la stalo” en la plenumo de Anna Osmakowicz, „En nokt’ silenta” en la plenumo de la ensemblo Muzilo. En la fino aŭdiĝas la instrumenta versio de la kortuŝa kristnaska kanto „Estis ĉe lulilo”. – Nia hodiaŭa antaŭmikrofona gasto estas la nova volontulo de Bjalistoka E-Societo el Nederlando, Mark Konijnenberg, kiu havis la okazon konatiĝi en la ĵusaj tagoj kun la polaj kristnaskaj tradicioj, sed nia interparolo ne rilatas al ĉi tiuj spertoj de nia gasto. – La komencaj kulturkronikaj informoj koncernas la Kristnaskrilatajn ekspoziciojn en Krakovo, la suda Pollando; la ĵus inaŭguritan Sukcenan Altaron de la Patrujo en Gdansko kaj tion, ke ankaŭ eksterlandanoj volonte konatiĝas kun la polaj kristnaskaj tradicioj. – La programinforma foto prezentas la kripeton, al kiu rapidas i.a. polaj nobeloj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

La Muzeo de Wadowice vizitebla ankaŭ virtuale
[2017-12-29]
https://pola-retradio.org/2017/12/la-muzeo-de-wadowice-vizitebla-ankau-virtuale/

Posedantoj de plurfunkciaj poŝtelefonoj dank’ al senpaga aplikaĵo por la sistemoj Android kaj IOS povas virtuale viziti Muzeon de la Familia Domo de Johano Paŭlo la 2-a en Wadowice. Ĝiaj kolektoj estas prezentataj kiel filmoj pri elektitaj ekspozicisalonoj, kiel komputilaj animaĵoj, skanitaj eksponaĵoj en 3D, sondokumentoj kaj tekstoj. La apo ebligas ne sole rigardi muzeajn eksponaĵojn, sed krome konatiĝi kaj refreŝigi la konojn pri la figuro de la pola papo, lia aktivado kaj heredaĵo. La Muzeo de la Familia Domo de Johano Paŭlo la 2-a en Wadowice troviĝas en la brikdomo,  en kiu loĝis Wojtyła-familio,  kaj en kiu en 1920 naskiĝis Karol Wojtyła. Ĝi kreiĝis en 1984, sed en 2010 komenciĝis ĝia 4-jara alikonstruo. Temas pri la unua ĉi-speca ekspozicio pri Johano Paŭlo la 2-a en la mondo.

El la elsendo 29.12.2017. Legas  Tomek – 0’44”

--------------------------------------------------------------------------------

Kvin restaŭritaj reĝaj sarkofagoj denove en Wawel-kastelo
[2017-12-29]
https://pola-retradio.org/2017/12/kvin-restauritaj-regaj-sarkofagoj-denove-en-wawel-kastelo/

Kvin restaŭritaj nunjare reĝaj sarkofagoj revenis al la katedralo de Wawel-kastelo. Ili apartenas al la reĝinoj Anna Habsburg, Barbara Zapolyi, al reĝidino Anna Maria Waza kaj al reĝido Aleksander Karol Waza. Estis restaŭrita ankaŭ la minisarkofago kun la restaĵoj de reĝo Stanisław Leszczyński. La plej grandan defion por specialistoj konsistigis la konservistaj laboroj pri la sarkofago de reĝido Aleksander Karol Waza, dum kiuj estis aplikita lasera metodo purigi stanon. Ĉiuj sarkofagoj estis samtempe purigitaj de korodo, krome estis riparitaj iliaj mekanikaj difektoj kiel fendoj kaj faldoj. Feraj elementoj de sur la sarkofagoj el la 30-aj jaroj estis anstataŭigitaj per novaj el nekorodebla ŝtalo. La orumitaj fragmentoj de dekoraĵoj estis kovritaj per 24-karata oro. Ĉe la minisarkofago de reĝo Stanisław Leszczyński estis revenigitaj kaj rekonstruitaj ĉiuj pli frue perdiĝintaj dekoraj elementoj, kiel girlandoj, rozetoj kaj krono. Dum la renovigado okazinta en la tn. Sigismunda Kripto  estis necese forigi la murtegaĵon ĝis la alteco de pli ol unu metro. Tio fariĝis la okazo malkovri fragmenton de la muroj de la antaŭromanika sanktejo el la epoko de la pola reganto Chrobry (la komenco de la 11-a jarcento), kiu en la dua duono de la 11-a jarcento estis anstataŭigita per romanika konstruaĵo, kies fragmentoj estas nun ankaŭ videblaj.

El la elsendo 29.12.2017. Legas  Tomek – 1’32”

--------------------------------------------------------------------------------

E_elsendo el la 29.12.2017
[2017-12-29]
https://pola-retradio.org/2017/12/e_elsendo-el-la-29-12-2017/

Podkasto: Ludu en nova fenestro | Elŝutu

La 714-a E_elsendo el la 26.12.2017 ĉe www.pola-retradio.org

– Multaj el ni pensas kaj preparas sin al la plej longa, t.e. sendorma nokto de la jaro, la Silvestra Nokto, dum kiu ni adiaŭos la 2017-an kaj bonvenigos la 2018-an. Nia felietono pri koninda Pollando rilatas i.a. al kelkaj kutimoj malnovaj kaj novaj ligitaj kun la proksimiĝanta Nova Jaro. – La komencaj kulturkronikaj informoj koncernas la restaŭron de kvin laŭvicaj reĝaj sarkofagoj en Wawel-katedralo en Krakovo kaj la eblecon viziti la Muzeon de Johano Paŭlo la 2-a en Wadowice ankaŭ virtuale. – E-komunumaj informoj rilatas al la novaj membroj en la Panteono de edukado.net kaj al Zamenhof-festo en Zagrebo. – En la fino de la programo aŭdiĝas la lasta nunjare Leterkesto. – La foto akompananta la programinformon emfazas nian Redakcian jarfinan tostadon por la feliĉo kaj prospero de ĉiuj niaj aŭskultantoj. – Nia elsendo estas aŭskultebla ankaŭ en jutubo pere de: https://www.youtube.com/results?q=pola+retradio&sp=CAI%253D

--------------------------------------------------------------------------------

Koninda Pollando: Atendante la Novan Jaron
[2017-12-29]
https://pola-retradio.org/2017/12/koninda-pollando-atendante-la-novan-jaron/

Multaj komencis jam preparojn al la plej longa, por kelkiuj la plej grava, nokto de la jaro. Ni antauĝoje planas ĝin, sed akompanas ĝin ankaŭ enpensiĝo pri la tempopaso, pri plenumitaj aŭ neplenumitaj promesoj kaj ĵuroj de antaŭ unu jaro kaj la firma deziro, ke promesoj nun vortumataj certe estos envivigitaj. Do jen la elemento de espero, kiu ligiĝas kun la lasta tago de la jaro. Eble de ĉiuj memoras, ke ĝia nomo deriviĝas de la nomo de la papo, kiun la 31-an de decembro memorigas la Katolika Ekezio. La unuaj mencioj pri ĝi  devenas el la 999-a jaro, kiam la papo estis Silvestro la 2-a. Tiam aperis la profetaĵo de Sibila aŭguranta la finon de la mondo ĝuste la 31-an de decembro de ĉi tiu jaro. La profetaĵo ne plenumiĝis kaj homoj unue skuitaj de timo, eksplodis  sekve per ĝojo kaj eŭforio. Tiel komenciĝis la festado. Tiam ankaŭ la papo la unuan fojon transdonis la benon „urbi et orbi”, kiu tradicio daŭras ĝis hodiaŭ kaj dum relative longa tempo povis aŭdi ĝin en la Internacia Lingvo ankaŭ esperantistoj dum la papadoj de Johano Paŭlo la 2-a kaj Benedikto la 16-a. Solenaj vespermanĝoj, noktomeza tostado, bondeziroj, pirotnikaĵoj, aŭ pli poezie bengalaj fajroj, muziko, dancoj kaj amuzo ĝis la blanka mateno, nun ĉiam pli ofte  publika subĉiela amuzo relajsata de televdstacioj – jen la bildo de nuntempaj Silvestroj. Sed al Pollando la silvestra tradicio venis nur en 18-a jarcento. Komencis ĝin la malnovpola nobelaro, kiu dum ĉi tiu eksterordinara nokto estis aranĝanta pompajn bankedojn, en kies daŭro oni  tostis por la bonstato de la nova jaro kaj per vipklakoj estis forpelantaj la jaron malnovan.  Grandaj baloj estis organizataj nur en la riĉaj domoj de la urba aristokrataro. Oni tostis per blanka deserta hunagara vino tokajo dum la tiel nomata meza persono estis pasiganta la tagon en familia rondo. Kelkfoje oni asertas, ke la maniero kiel oni pasigos Silvestron decidas pri la tuta nova jaro. Tial oni volas amuziĝi, danci, pasigi la nokton kun personoj plej proksimaj, karaj,  amikoj. Sed antaŭ ol pafos ĉampanbotelaj korkoj prefere oni redonu ŝuldojn kaj prunteprenitajn objektojn, aranĝendaj aferoj estu finfaritaj, disputaferoj klarigitaj. Kun la silvestraj kutimoj ligiĝas festa dekoro  de la hejmo,  kaj ĉiel konsilinda estas viskia branĉeto, kiu certigas sukcesojn en diversaj vivsferoj. La fridujo en la lasta tago de decembro estu pleplena, la monujo enhavu bonaŭgure kaŝmetitajn kelkajn monbiletojn kaj nepre skvamon de la sankvespera karpo, kiun oni portu dum la tuta jaro. Tio aŭguras financan prospeon. En la montara regiono abundon estis certigontaj poŝoj plenaj de moneroj. Oni estis metantaj ilin ankaŭ en akvon dum la vespera sinbano. Malbonajn rememorojn oni notu sur paperpecojn, kiuj sekve oni forbruligu, ĉar tio signifas simbolan purigon kaj forgeson. Tamen en la novjara tago oni ne uzu balailon, por ne forbalai feliĉon el nia vivo. Magian signifon havis la hejma turhorloĝo aŭ murloĝo, kiun tuj post la noktomezo necesis agordigi, kio estis certigonta prosperon al ĉiuj familianoj. Kun la Silvestra nokto ligiĝas ankaŭ amaŭguroj. Por certigi al si amkonkerojn oni konsilis/as vesti ion novan, kaj aparte zorgi pri sia beleco. Solecaj inoj, kiuj ne partoprenas silvestran balon povas helpi al si enŝutante en ŝuojn iom da papaveroj, kio estos decidonta pri multaj adorantoj en la proksimiĝanta jaro. Oni kredis ankaŭ, ke la unua vira nomo aŭdita de fraŭlino tuj post la noktomezo estas tiu de la estonta edzo. Ja Silvestro signifas ankaŭ komencon de karnavalo, kaj iam ĝuste tiuperiodaj baloj, estis certigontaj al fraŭlinoj la okazon konatiĝi kun taŭga kandidato. Iuj el tiuj kutimoj estas observataj ĝis hodiaŭ. Vere riĉaj estis polaj popolaj kutimoj ligitaj kun la Nova Jaro. Ili estis tre multaj kaj variis depende de la landregiono. Interalie kelkloke oni bakis specialajn etpanojn kaj bulketojn, kiuj kiel donaco al la hejmanoj estis certigontaj al ili sanon, felĉon kaj prosperon,  dum specialaj gastbakaĵoj servis kun la sama intenco al la gastoj. En la Novjara Tago, kaj la tuta sekva semanjo oni aŭguris veteron kaj rikolton por la tuta jaro. Ekde la 1-a de januaro dum la sekvaj 12 tagoj necesis rigardi la ĉielon por diveni veteron de laŭvicaj monatoj de la jaro. Ekzemple, se la 1-a de januaro estis frosta, oni traktis tion kiel bonaŭguron pri la tutjara rikolto.  Kaj ĉio ĉi evidente speguliĝas en multegaj popolproverboj. Prosperon en la nova jaro aŭguris ankaŭ la unua gasto en la hejmo. Se viro,  tio estis bona signo. Se virino kiel la unua aperis ĉe la domsojlo, tio povis signifi kverelojn kaj embarasojn dum  la tuta jaro. Virinoj preferisdo  ne moviĝi tiutage ekster la domon. Dum la novjara tago, same kiel postkristnaske,  vizitadis domojn knabetoj ludante kaj kantante kun la espero ricevi donacojn en la formo de festaj frandaĵoj, moneroj eĉ drinkaĵeto. Ĝis hodiaŭ la novjara tago estas tradicia tago de vizitoj. Ankaŭ kun la Novjara Tago mem ligiĝas multaj kutimoj. Ekzemple oni konsilas pasigi ĝin en ĝoja harmonio,  por ke la tuta jaro estu feliĉa kaj gaja. La frua ellitiĝo kaj sinlavo per malvarma akvo tiutage estis garantionta sanon kaj belecon kaj abunda, festa tagmanĝo manĝoriĉon dum la tuta jaro. Sendepende de tio, kiujn el la malnonaj tradicioj kaj kutimoj ni elektos la Nova Jaro signifas preskaŭ en ĉies vivo – novan komencon, novan esperon. De 50 jaroj ĝi estas ankaŭ Monda Tago de la Paco laŭ proklamo de papo Paŭlo la 6-a. Kaj ĉar la forto de la novjaraj bondeziroj havas eksterordinaran povon, ĉar ili plenumiĝas  – ĉiuspeca prospero, feliĉo, paco por ni ĉiuj, por niaj landoj kaj la mondo daŭru en la tuta 2018 jaro.

El la elsendo 29.12.2017. Legas Barbara – 8’18”

--------------------------------------------------------------------------------
